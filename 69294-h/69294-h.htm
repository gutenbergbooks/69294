<!DOCTYPE html>
<html lang="it">
<head>
  <meta charset="UTF-8">
  <title>Colei che non si deve amare, di Guido da Verona</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
p.indr {text-align: right; margin-right: 5%;}
.center {text-align: center; text-indent: 0;}
.title {text-align: center; font-size: 110%; margin-top: 1em; margin-bottom: 1em;}
.end {text-indent: 5%; font-size: 95%;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.chapter {page-break-before: always; padding-top: 3em;}
div.chapter h2 {page-break-before: avoid;}

div.opere {margin: 2em 10%; page-break-before: always; padding-top: 3em;}
div.opere p {padding-left: 1.5em; text-indent: -1.5em; }

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tbs {width: 20%; margin: 1.5em 40%; visibility: hidden;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.dots {text-align: center; letter-spacing: .5em; margin-top: 1.5em; margin-bottom: 1.5em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

.poem {text-align: left; font-size: 95%; margin: 1em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
</style>
</head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='it' xml:lang='it'>Colei che non si deve amare</span>, by Guido da Verona</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:1em; margin-left:2em; text-indent:-2em'>Title: <span lang='it' xml:lang='it'>Colei che non si deve amare</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Guido da Verona</p>
<p style='display:block; text-indent:0; margin:1em 0'>Release Date: November 4, 2022 [eBook #69294]</p>
<p style='display:block; text-indent:0; margin:1em 0'>Language: Italian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Produced by: Barbara Magni and the Online Distributed Proofreading Team at http://www.pgdp.net (This file was produced from images made available by The Internet Archive)</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='it' xml:lang='it'>COLEI CHE NON SI DEVE AMARE</span> ***</div>

<div class="booktitle">
<h1>
Colei che non si deve amare
</h1>
</div>

<hr class="silver">

<div class="titlepage">
<p class="x-large">
GUIDO DA VERONA
</p>

<p class="pad2 main-t">
Colei che non<br>
si deve amare
</p>

<p class="pad2 large">
ROMANZO
</p>

<p class="pad1">
IX.ª EDIZIONE
</p>

<p class="pad1">
<i>(Dal 131º al 180º Migliaio)</i>
</p>

<p class="pad4">
R. BEMPORAD &amp; FIGLIO — EDITORI — FIRENZE<br>
<span class="small">MCMXX</span>
</p>
</div>

<div class="verso">
<hr class="mid">
<p>
PROPRIETÀ LETTERARIA
</p>

<p>
I diritti di riproduzione e di traduzione sono riservati per tutti i paesi
</p>

<p>
<span class="smcap">Milano — Tip. Pirola &amp; Cella di Primo Cella</span>
</p>
<hr class="mid">
</div>

<div class="chapter">
<p>
<span class="pagenum" id="Page_1">[1]</span>
</p>

<h2>I</h2>
</div>

<p>
Dal primo all’ultimo giorno della sua vita Stefano del
Ferrante non ebbe che rovesci di fortuna. Il mondo è
pieno di queste vittime oscure, che camminano per un
lento calvario e non cadono mai del tutto sotto il peso
della loro croce.
</p>

<p>
Gli erano morti, nella sua prima età, il padre e la
madre, durante una morìa di quell’anno che mietè molte
vite. Un congiunto lo raccolse nella propria casa per
allevarlo con i figli suoi. Non fu misericordia; Stefano
ereditava qualche bene di fortuna, che il congiunto gli
dilapidò. Egli lo venne a sapere più tardi; fu consigliato
anche ad intentargli una lite, ma non ne fece
nulla. Era un uomo soave e riconoscente, che non amava
molestare il prossimo nè gettarsi a capofitto nel gran pelago
della carta bollata. Studiò con fatica, ma studiò;
non ebbe invidie piccole nè ambizioni grandi; fu sin dal
principio un uomo laborioso ed umile. Prese una laurea
in chimica, laurea che lo costrinse ad essere uno spostato;
si mise a speculare e perdette, a commerciare e fallì.
</p>

<p>
Egli diceva di sè stesso con grande rassegnazione:
«Ho avuto un grave torto: quello di venire al mondo.»
E come ricchezza, nella sua storia povera, non ebbe che
un amore; uno di quegli amori caparbi e malinconici che
si accendono talvolta nelle anime lievi.
</p>

<p>
Prima di allora non aveva conosciute altre donne che
quelle incontrate nelle case di piacere alla vigilia dei
giorni festivi, ed aveva pur intessuta qualche tresca fugace
con le serve amorose che addobbano di farsetti opulenti
<span class="pagenum" id="Page_2">[2]</span>
le finestre dei quarti piani, o con le vispe sartine
che vanno per via come coditrémole nelle sere d’Aprile,
quando i tigli si mettono in fiore.
</p>

<p>
Ma la sorte, la mala sorte, gli fece incontrare un giorno
colei che doveva subitamente irrompere come una fiera
tempesta nel suo cuore tranquillo; e con la risoluzione
dei timidi Stefano Ferrante la sposò.
</p>

<p>
Era una siciliana e si chiamava Grazia; il colore, il sapore
della sua terra calda eran rimasti in lei, ne’ suoi
occhi vivi, nella sua femminilità lussuriosa, nella sua voce
vibrante, nel suo spirito irrequieto.
</p>

<p>
Vedova d’un architetto, senza figli, senza ben di Dio,
l’opinione pubblica non era indulgente con lei. Dicevano
che avesse calcate le scene dei teatri di varietà prima di
andare a nozze; che avesse avuto un processo, e clamoroso,
ma finito in nulla come tutti i processi clamorosi,
per certe bazzecole del buon costume; che fosse stata
perfino rapita, e che taluni gentiluomini di laggiù se la
fossero contesa aspramente col denaro incruento e con le
lame affilate.
</p>

<p>
Questi fieri isolani son fra noi gli ultimi custodi della
nostra bella tradizione cavalleresca: sanno battersi ancora,
e degnamente, anche per una donna che non ne valga
la pena.
</p>

<p>
Grazia era dunque bellissima, capricciosa, dissoluta;
amava il lusso, gli svaghi, le avventure d’amore. Si diede
a Stefano una sera ch’egli le andò a genio — e questo
non era difficile, — Stefano la sposò un giorno ch’ella
venne a dirgli d’essere incinta.
</p>

<p>
A quel tempo egli era impiegato e guadagnava con abbondanza
il pane quotidiano; invece Grazia nulla possedeva,
tranne il suo bel corpo da ballerina, la sua capigliatura
luccicante, i pochi gioielli di pregio che le restavano
in memoria d’altri tempi avventurosi. Ma l’aver al fianco
un uomo che pensi al pane quotidiano allorchè gli anni
volgono su lo sfiorire, la maldicenza infuria, e stringe la
paura della solitudine, son tutte cose che possono facilmente
persuadere una bellissima donna a prendersi un
marito di nessun conto. D’altronde Grazia non era cattiva;
<span class="pagenum" id="Page_3">[3]</span>
quel giovine alto, biondo, con gli occhi pieni di rassegnazione,
la voce dolorosa, quel giovine che l’amava d’un
amore così devoto, riusciva talvolta a suscitare in lei un
senso misto di tenerezza e di pietà.
</p>

<p>
Solo non poteva essergli fedele, come non lo era stata
a nessuno, mai. Era nata per piacere, per godere, per
sentirsi desiderata e per lasciarsi prendere; le mancava
quella piccola forza del rifiuto che rende così preziose
alcune donne mediocri. E Stefano era tra quelli che
ignorano affatto il coraggio della ribellione; si rassegnò
a questa come a tutte l’altre disgrazie della sua vita,
chiudendo la sua immensa infelicità in qualche lieve sospiro.
</p>

<p>
Gli nacquero da queste nozze quattro figli. Che fossero
tutti suoi, egli medesimo non avrebbe osato giurarlo. Ma
li amò tutti d’uno stesso amore, e diede loro successivamente
i nomi di Arrigo, Luisa, Paolo e Anna Laura.
</p>

<p>
Intanto i capricci della moglie, il carico della famiglia,
le avversità dei piccoli commerci, lo ridussero in pochi
anni a non possedere quasi più nulla delle sue lente economie;
sicchè, per campar la vita, con la sua Grazia che
metteva scandalo in tutto il vicinato e con quei quattro
ch’eran nati di lei, scese un altro gradino, si ritrasse a
vivere nel suburbio della sua città laboriosa, mise un’insegna
nella strada ed aperse bottega.
</p>

<p>
Siccome aveva qualche nozione d’ottica prese a fare l’occhialaio.
Questo lavoro minuto e paziente assecondava la
sua natura timida, e poich’era giunto all’estremo della sua
discesa umana gli pareva, stando curvo sopra le sue lenti,
di vivere finalmente in pace.
</p>

<p>
Coi figli, col tempo e coi disagi anche la moglie si
emendò; piano piano, a forza di lavoro e d’economia, la
piccola bottega si mise a prosperare. I figli crescevano
belli e robusti; le loro voci, i loro giochi empivano d’allegrezza
la casa; e quest’uomo ch’era nato fra gli agi, portando
un nome quasi gentilizio, in quella velata miseria
si sentì qualche volta felice.
</p>

<div class="chapter">
<p>
<span class="pagenum" id="Page_4">[4]</span>
</p>

<h2>II</h2>
</div>

<p>
Un mattino, ch’era di Maggio, e la via da un capo all’altro
balenava di sole, il signor Riotti, pingue, maestoso,
con un par d’occhiali appinzati sul naso tumido, un fare
tra lo scienziato ed il buontempone, se n’era venuto su la
soglia del negozio ad accendere la pipa. E poichè appunto,
la sera innanzi, era stato a sentire il «Rigoletto» — serata
a prezzi popolari — così, tra una boccata e l’altra
del fumo che gli faceva intorno una bella nuvola azzurra,
se n’andava canticchiando:
</p>

<div class="poem"><div class="stanza">
<p class="i01">«Dove l’avranno nascosta?...</p>
<p class="i01">Ta-rin ta-ran ta-rin ta-ran ta-ra!»</p>
</div></div>

<p>
Aspettava un cliente mattiniero per buttargli lì, fra un
citrato di magnesia ed una polverina di calomelano, qualche
frase affabile su la decadenza dell’arte lirica italiana, ricordando
i bei tempi dei tenoroni di cartello e delle prime
donne «quelle sì! che ti cavavan fuori certe note filate
da far venire la pelle d’oca a un satanasso di turco!»
E parlar d’altro ancora: medicina, politica, letteratura....
Egli era, per somma sfortuna, l’aborrito farmacista enciclopedico
e sapeva di tutto un po’.
</p>

<p>
Siccome il Riotti e il del Ferrante stavano bottega a
bottega, ed anzi all’interno davano su la stessa corte,
venne a passar di lì il primogenito dell’occhialaio, il piccolo
<span class="pagenum" id="Page_5">[5]</span>
Arrigo, con la sua cartella sotto braccio, che se n’andava
a scuola.
</p>

<div class="poem"><div class="stanza">
<p class="i01">«Dove l’avranno nascosta?</p>
<p class="i01">Dove l’avranno nascosta...»</p>
</div></div>

<p>
canticchiava il placido farmacista.
</p>

<p>
— Buon giorno, signor Riotti, — fece il bimbo, con la
sua vocina così ben educata, cui mancava l’erre.
</p>

<p>
— Ve’, Rigoletto!... — esclamò sbadatamente il farmacista.
E il nomignolo, da quel giorno, gli rimase, lì, tra
il vicinato.
</p>

<p>
Arrigo era un fanciullo veramente a modo: si teneva
molto pulito, studiava benino, si mostrava rispettoso con
tutti; ma ciò che gli nuoceva era una sua smoderata e
puerile vanità, la quale si tradiva in tutte le cose della
sua piccola vita. A scuola, per esempio, — una scuola
privata e diretta da un sacerdote — egli non trattava se
non con bimbi di famiglie aristocratiche, e tornato alla
retrobottega paterna li nominava per i loro titoli di conti
e di marchesi con una certa compiacenza nel parerne l’amico.
Così pure si vergognava non poco nel dover rincasare
a piedi, seguendo un’arruffata e povera servetta,
mentr’essi avevano ad aspettarli domestici e carrozze
stemmate. Era stato il primo errore nella sua educazione,
quello di fargli frequentare una scuola gentilizia piuttosto
che mandarlo con altri discoli ai corsi pubblici. Ma il buon
del Ferrante, nella sua dimessa veste di bottegaio, non
sapeva del tutto scordare lo lontane origini, e serbava il
suo primogenito a miracolosi destini. Il piccolo Arrigo
aveva inoltre una cura eccessiva della propria persona e
del vestire; già si azzimava come un piccolo moscardino,
faceva i capricci per indossare nei giorni della settimana
gli abiti della domenica e affettava con tutti le maniere d’un
imberbe marchesino. Era d’intelligenza lesta, duttile, scaltra;
aveva uno spirito d’osservazione e d’imitazione davvero
sorprendenti; diceva con l’aria del perfetto conoscitore, di
questa o quella cosa: «Oh!... non mi pare «chic!....»;
aveva imparato qualche vocabolo francese e ne usava con
<span class="pagenum" id="Page_6">[6]</span>
molta compiacenza; criticava le «toilettes» delle sorelline,
a scuola chiamava «miss» quella che gli portava il
paniere della merenda, e per non confessare a’ suoi nobili
amici d’esser figlio d’un occhialaio diceva di suo padre con
sussiego: «È un professore d’ottica.» Coi bambini della
sua corte trattava poco volontieri e di essi parlava con
visibile antipatia.
</p>

<p>
Queste abitudini signorili solleticavano un po’ l’orgoglio
de’ suoi genitori, della madre sopra tutto, ch’era rimasta
una frivola donna nonostante il maturare degli anni. Arrigo
somigliava singolarmente alla madre: ne aveva gli
occhi luminosi e la bocca delicata, ne aveva qualche volta
l’accento caldo, i gesti rapidi. Ma il padre voleva farne
nullameno che un avvocato, poichè, per tutte le famiglie
borghesi, avere un figlio togato vuol dire oggidì quel che
voleva dire una volta l’avere un figlio prete od ufficiale.
Si fanno perciò dalle famiglie grandi sacrifizi di tempo e
di danaro, si crea nella nostra società una falange senza
numero d’inoperosi, di spostati e di tristi, che per tutta
la lor vita dovranno pentirsi di queste paterne ambizioni.
Ma data una tale sovrabbondanza di giurisperiti, è naturale
che nel nostro bel paese chi ha torto abbia sempre ragione.
</p>

<p>
Il farmacista Riotti, ch’era sistematicamente di parer
contrario a quello del suo vicino, non la pensava per
l’appunto così, e con una delle sue più fresche immagini
soleva dire «che il professionismo è la cancrena degli
stati, l’acqua morta in cui s’impaluda la nave del progresso
umano.»
</p>

<p>
Se avesse avuto un figlio, lui, ne avrebbe fatto uno
scienziato od uno speculatore; diceva di aver egli stesso,
in persona, una spiccata tendenza per tutte le scienze a
base di calcolo e d’invenzione. Ma la vita lo aveva distolto
dal suo diritto cammino e la natura gli era stata scortese;
invece d’un maschio, nel quale avrebbe potuto specchiarsi,
aveva lasciato alla sua vedovanza una femmina, una bella
e grassa femmina, cui, per venerazione certo al grande
Manzoni, aveva imposto il nome di Ermengarda. Tuttavia,
per brevità, la chiamava Eugenia; nome ch’era stato pur
<span class="pagenum" id="Page_7">[7]</span>
quello della sua defunta consorte: Di questa figlia, che
aveva press’a poco l’età di Arrigo, il Riotti era però sommamente
vanaglorioso e non cessava dal magnificarne co’
suoi vicini le qualità modeste ed operose, quando i giuochi
o gli strilli dei bimbi del Ferrante venivano dalla vicina
corte a disturbare le sue pacifiche meditazioni.
</p>

<p>
Il farmacista era un uomo corpulento, che tradiva nella
stessa maniera del vestirsi una certa quale agghindata maestosità;
le sue maniere si facevan untuose con chiunque
stesse al di sopra di lui, e dottorali o protettrici con quanti
credesse da meno della sua magnifica persona. Aveva una
faccia sanguigna, lucida, con lineamenti grossi, e portava
intorno al mento una corta barba fuligginosa. Era un uomo
che aveva letto, imparato assai; letto e imparato sopra
tutto nei giornali, nei romanzi d’appendice o in qualche
peregrino manuale acquistato nelle fiere.
</p>

<p>
Ma l’uomo che usi ogni giorno leggere ponderatamente
il proprio giornale, dalla prima riga sino all’ultima come
faceva il Riotti, e con due paia d’occhiali, può dirsi a
buon diritto un uomo erudito, perchè le gazzette son divenute
oggidì piccole biblioteche di scienza universale e
di tutto vi si parla in bello stile, con ammirevole dottrina.
</p>

<p>
Sebbene fosse l’uomo più pacifico del mondo e avesse
un temperamento null’affatto amoroso, il Riotti nutriva
una predilezione decisa per i fatti di sangue e per i suicidii
d’amore. Non v’era serva avvelenatasi col rossetto,
col sublimato o con le capocchie dei fiammiferi da un
quinquennio in poi, della quale non ricordasse il nome,
l’amante per cui s’uccise, la casa il luogo ed il tempo in
cui fu. Queste tragiche amanti si esageravano, si esaltavano
nella sua calda fantasia, dandogli una specie di
stupefazione paurosa. Non lo avrebbe voluto in fondo... ma
se una si fosse mai avvelenata per lui!... Anche i delitti
lo appassionavano, però in altra guisa: sembravano atti
efferratamente belli al suo timido cuore. E di tutte le cose
che leggeva nel giorno egli andava la sera a discorrere
col suo vicino. In principio, quando Stefano del Ferrante
venne ad aprir bottega proprio accanto alla sua farmacia,
il signor Riotti cominciò con arricciare il naso e con
<span class="pagenum" id="Page_8">[8]</span>
guardare in cagnesco il vicino, «quell’occhialaio dalla
bella moglie», come lo chiamava con malignità. Ma superate
le prime diffidenze, e visto sopra tutto che il Ferrante
non era uomo da contendergli quella specie di sovranità
che gli era tacitamente riconosciuta da tutti i bottegai di
quella contrada suburbana, il Riotti finì anzi con prenderlo
in affezione e con divenirgli amico. Amico a modo
suo, beninteso; il che voleva dire mischiarsi, chiesto e
non chiesto, negli affari altrui, dare consigli, criticare,
sputar sentenze, sdottorare a dritto ed a rovescio, essere
curioso, pettegolo, arrogante e maldicente.
</p>

<p>
Stefano lo lasciò dire. Umile e rassegnato come sempre,
tollerò che un estraneo si frammettesse nella sua
casa, gli facesse i conti in tasca, gli parlasse male della
moglie, lanciasse qualche scappellotto a’ suoi bambini: e
tutto ciò per amore della pace. Ma il Riotti, che in fondo
era una buona pasta d’uomo, soffriva terribilmente del
non aver famiglia, s’annoiava, nè sapeva come dar libero
sfogo alla sua natura tirannica e sopraffattrice. Così, a
poco a poco, la casa del vicino divenne la sua. Ogni momento
egli vi entrava, o per la corte o dalla retrobottega,
con un pretesto qualsiasi. Per lo più erano i bimbi che
facevano troppo rumore: li chiamassero dentro, o egli se
ne sarebbe finalmente lagnato col padrone di casa. E sapevan
bene che bastava dicesse una parola, lui!... Allora
si prendeva una rispostaccia da donna Grazia, che il Riotti
chiamava Malagrazia, e che non lo poteva soffrire.
</p>

<p>
Ma in quella corte infatti si faceva gran rumore. Una vera
bolgia dantesca, come diceva il farmacista. C’era un falegname
che tutto il giorno picchiava, c’era un tornitore e
piallava, una piccola stamperia dalle macchine fragorose, un
rilegatore di libri sempre mezzo avvinazzato che ad una
cert’ora cantava a squarciagola; c’era la portinaia, sempre
in moto con la sua scopa e con la sua terribile voce di
falsetto, e c’era, al primo piano, il pappagallo di una vecchia
inquilina, un cianciatore senza pietà, che rifaceva
tutti i rumori e rifischiava tutte le canzoni del vicinato.
Avesse potuto accopparlo! Prezzemolo! Prezzemolo!... E,
sopra tutto questo ben di Dio, erano capitati lì que’ monellacci
<span class="pagenum" id="Page_9">[9]</span>
dell’occhialaio, che strombettavano, spifferavano,
buttavan sassi e facevano i soldati. Vedessero l’Eugenia,
mo’, che ragazza a modo!...
</p>

<p>
«Oh, mio caro Stefano, se tu sapessi almeno educare
i tuoi figli!... Del primo farai un piccolo cicisbeo, dell’altro
e delle due femmine tre monelli, tre discoli, perchè il carattere
lo si vede fin dalla prima età. Poi ne hai messi
al mondo troppi!... Quattro figli! Vecchio mio, è un lusso
da gran signore. Senza contare che donna Grazia è tipo
d’affibbiartene ancora un paio!»
</p>

<p>
E nella sua corta barba fuligginosa soggiungeva a sè
medesimo con un riso grasso:
</p>

<p>
«È ben vero che tu, poveraccio, ne sei responsabile
fino ad un certo punto... Non metterei la mano sul fuoco
neanche per il primo!...
</p>

<p>
Una sera tuttavia, per precauzione, gli aveva pulitamente
esposta la teoria di Malthus.
</p>

<div class="chapter">
<p>
<span class="pagenum" id="Page_10">[10]</span>
</p>

<h2>III</h2>
</div>

<p>
Veniva su bello e delicato. Quel nomignolo di Rigoletto
non gli stava bene. Aveva due magnifici occhi neri neri, con
le ciglia molto lunghe, un po’ curve, che gli velavan lo
sguardo di passione e di malinconia. Sotto il naso leggermente
aquilino, la bocca tagliata con una nettezza violenta,
quella bocca rossa della sua madre siciliana, era
in istrano contrasto con la mansuetudine del suo viso.
Intorno al labbro gli cresceva già un’ombra leggera, i capelli
scurissimi gli facevano due belle onde sopra la fronte;
il suo vestitino alla marinara non aveva mai una macchia,
le sue scarpine mai erano imbrattate nè logore; a
farne il paragone con gli altri della sua famiglia pareva
il rampollo di una stirpe migliore. Ascoltava sua madre
con una specie d’estasi quando suonava la chitarra o
cantava; spesso preferiva starsene solo, taciturno ed un
po’ scontroso. Ad un certo Natale si fece regalare un
violino, ed un vecchio, lì nella corte, gl’insegnò a suonarlo.
Era docile, ma sapeva in certe occasioni spiegare
una terribile volontà. Studiava con diligenza, e
verso i dodici anni lo mandarono al ginnasio; si fece
grande e forte, si svestì quasi di quell’apparenza feminea
che lo aveva fatto somigliare ad una signorina; soltanto
gli rimasero que’ suoi grandi occhi morbidi e violenti,
pieni d’uno stupore illuminato. Volle studiar musica
ed il padre lo accontentò, a patto che non trascurasse la
<span class="pagenum" id="Page_11">[11]</span>
scuola; gli affari prosperavano a sufficienza per poter
pagare un maestro di violino tre volte la settimana.
</p>

<p>
Cose che il Riotti trovava inutili, perchè, se Rigoletto
si credeva un Paganini, a lui seccava moltissimo di sentirsi
a quel modo scorticar le orecchie da mattino a sera.
Quanto alla sua Eugenia, imparasse a far la calza e le
polpette, che valeva assai meglio!
</p>

<p>
«Tra il violino di Rigoletto e la chitarra di Donna Disgrazia
preferisco ancora il pappagallo del primo piano!»
aveva egli detto in un giorno di malumore.
</p>

<p>
Senonchè ad Arrigo la natura aveva prodigato i suoi
doni senza nemmeno contarli; un superiore istinto guidava
la sua ispirazione tumultuosa e profonda, il senso della musica
da lui nasceva con la spontaneità d’una parola: Curvato
sul lieve archetto la sua testa bellissima di adolescente, egli
traeva dalle corde sonore tutto ciò che aveva di passione in
sè, di passione inconsapevole e selvaggia, tutto ciò che gli
avevan trasmesso di malato e di oscuro i suoi progenitori
antichi.
</p>

<p>
La madre lo amava, il padre fondava su lui tutte le
speranze d’un avvenire imprevedibile: era il prediletto
nella casa, il primogenito a cui si trasmette il focolare, con
tutta la sua cenere e con la brage viva.
</p>

<p>
Ma verso i quindici anni cambiò carattere. Cominciò a
frequentare qualche brigata di scapestrati, fece l’occhio
dolce alle sartine, prese a vuotar bicchieri, imparò le carte,
i vicoli dei postriboli, i vizii delle ore notturne; della famiglia
e della scuola prese a non curarsi più. Quattro o
cinque cattivi amici, una sgualdrinella che gli si diede per
amore, qualche ondata calda nelle sue vene gonfie di pubertà:
ecco il pochissimo che ci volle per fare di questo
fanciullo a modo un ragazzaccio di pessimo genere, che
azzimato e attillato, facendo pompa di cravatte vistose,
con una sigaretta in bocca ed un fiore all’occhiello se ne
andava bighellonando per i marciapiedi, inseguiva le piccole
modiste su le giostre delle fiere, frequentava i bigliardi
clandestini e teneva crocchio su l’angolo delle bottiglierie.
</p>

<p>
Allora in casa dell’occhialaio la guerra incominciò; la
guerra dolorosa, tenace, paziente, che il padre onesto muove
<span class="pagenum" id="Page_12">[12]</span>
al suo figlio riottoso per contendergli palmo a palmo
quella china del vizio dalla quale non si ritorna mai più.
</p>

<p>
Tutto congiurava contro la pace di quest’uomo paziente,
che doveva incanutire soffrendo, benchè non avesse mai
torto un capello ad anima viva. Arrigo principiò a spiegare
nella famiglia quella sua calma e terribile volontà
dalla quale nessuno scrupolo mai lo trattenne, così nelle
piccole come nelle grandi cose della sua vita. Ormai trascurava
la scuola, rincasava tardi la notte, poltriva nel
letto il mattino, inalberava nelle discussioni familiari certe
malsane teorie d’indipendenza raccolte ai tavolini dei caffè,
sperperava in qualche giorno le poche lire che dovevano
bastargli per un mese, poi si dava d’attorno a raggranellarne
qua e là, con ogni ripiego, tenendo per ultima confidente
la sua madre carezzevole, che non sapeva negare
mai nulla a quel suo bel ragazzaccio fatto come lei.
</p>

<p>
Una volta egli osò perfino rubare una manata d’argento
nel cassetto del banco paterno, e quando lo scoversero in
fallo, si mise a fare un tal chiasso indiavolato, a portare
così veementi ragioni in propria difesa, che poco mancò
non lo pregassero di ricominciar da capo.
</p>

<p>
E in fondo, che torto gli potevano fare? Aveva diciott’anni
ormai! S’era messo a giocare, non tanto per vizio
quanto per necessità... Come poteva egli campar la vita,
con quei quattro soldi che gli dava il padre ad ogni fin
di mese? Quelli bastavano tutt’al più per le sigarette. E
il rimanente? La vita si faceva terribilmente cara. Per
poco che uno volesse andar di paro con gli altri, bisognava
sempre aver le mani in tasca. E se la tasca era
vuota?... Ecco, si tenta la fortuna. Ve ne sono tanti a cui
va bene. Perchè in fondo non si potrebbe anche vincere?...
</p>

<p>
Vincere: comprarsi un bell’astuccio per le sigarette, una
mazza col pomo d’oro, una spilla da cravatta in brillantini;
rivestirsi da capo a piedi, farsi fare un soprabito a
sacco, sfoderato, con le cuciture doppie, come quello che
portava Giannotto Ferri, l’irresistibile Giannotto Ferri, quel
tale che senza il becco d’un quattrino menava una vita
da principe, cenava a Sciampagna nei gabinetti riservati
con questa o quella cortigiana, e, se teneva banco al faraone,
<span class="pagenum" id="Page_13">[13]</span>
mai c’era verso di vederlo perdere un quattrino.
Ma, già... si faceva mantenere dalle donne!
</p>

<p>
Vincere!... potersene andare a teatro tutte le sere, in
poltrona, con un bello sparato bianco e nel mezzo uno
splendido rubino, come il rubino di Giannotto; scarrozzare
per la città, andare nelle tribune i giorni di corse, mangiar
fuori di casa, al ristorante, quando gli facesse comodo, e
magari un bel giorno capitare in casa della Lilina con
un ventaglio di piume di struzzo, o con quel certo anello
che il suo vecchio le prometteva da tanti mesi e non le
regalava mai!... La Lilina, che buona ragazza! A lui non
costava un soldo, e questa era l’essenziale; perch’egli era
giunto così al grande sogno di tutti i conquistatori adolescenti:
avere un’amante altrui, averla per amore, con una
cert’aria d’indifferenza, di condiscendenza, e raccontarlo noiatamente
agli amici, fra una sigaretta e una tazza di caffè...
</p>

<p>
«Oh Dio! non mi domanda niente, povera ragazza... non
mi costa neanche il prezzo della camera, perchè mi
prega di andare da lei... Ma, si sa bene: le donne che non
costan niente... ci vuol sempre qualche fiore, qualche dolce,
un cappellino ogni tanto, un ninnolo, una gita. Ne sono
stanco in fondo... ma tiro avanti, non so neanch’io perchè...»
</p>

<p>
La Lilina, a parte tutto, era una bella fanciullona, pienotta
e di buon cuore, che qualche volta preferiva andarsene
a letto alle dieci, anche sola, piuttosto che sbadigliare
nei ritrovi notturni fin verso le tre. Aveva per cespite
unico l’amore d’un quarantenne, signore ammogliato, che
l’andava a trovare tre volte la settimana, puntuale come
un cronometro, e ci stava, tutto compreso, un’oretta. Non
le dava molto neanche lui, ma il diritto almeno di dire
intorno ch’era una mantenuta, anzi la mantenuta di un
industriale. Arrigo, per quanto non lo volesse ammettere,
s’era un po’ scottato alla sua pelle calda; se avesse avuto
denaro gliene avrebbe dato; lei lo sapeva, ne era certissima,
e lo amava in questa lontana speranza. Le donne
hanno un cuore pieno di riflessioni.
</p>

<p>
Ma invece le carte volgevano peggio che mai; egli tornava
a casa ogni notte senza il becco d’un centesimo, con
una faccia che incuteva paura, e svegliandosi a mezzodì,
<span class="pagenum" id="Page_14">[14]</span>
ancor sentiva nelle orecchie quel maledetto riso di Giannotto
che incassava i gettoni. Quale patto aveva col diavolo,
quello là? Perchè la vita gli riusciva così facile, mentr’egli
era in debito con tutti, perfino coi camerieri? Di tanto
in tanto bisognava pur pagare, per mantenersi il credito
e poter ritentare la sorte. Quando tutti gli altri ripieghi
eran esauriti, non gli rimaneva che battere coraggiosamente
alla cassa paterna.
</p>

<p>
Il buon del Ferrante ne divenne addirittura calvo; ma
pagò, sebbene con qualche stento; pagò la prima volta,
la seconda, la terza, e così via di séguito, come tutti i
padri, per infinite volte. Il Riotti, messo a parte di questi
piccoli disastri, la faceva da tiranno, consigliando il braccio
ferreo ed i rimedi eroici.
</p>

<p>
«Fosse mio, lo manderei mozzo. Un paio d’anni sul
mare fanno bene alla salute; si vede il mondo, si torna rigenerati.
Ma tu non hai che da intonare il mea culpa!
mea maxima culpa! L’Eugenia è femmina; ma la prima
che mi fa, te la chiudo in un convento com’è vero che
mi chiamo Riotti! Del resto per lei non temo. A sedici
anni, è pura d’anima come un’ostia benedetta. Laboriosa,
diligente, con la licenza della Scuola Superiore, un diploma
di ricamo... che madre sarà!»
</p>

<p>
E il povero del Ferrante inghiottiva il fiotto amaro.
Passò un annetto ancora: tramontarono i tempi della Lilina,
anche perchè la Lilina se la portò in provincia uno
studente ricco, e Arrigo restò sempre a doverle una cinquantina
di lire che s’era fatte prestare in un giorno di
grande penuria.
</p>

<p>
Ma un’altra prese il suo posto, che si chiamava più sonoramente
Mercedes; ed era una canterina di caffè-concerto,
coi capelli d’un nero corvino, le labbra divampanti,
la pelle color di cipria; quel nero quel rosso e quel bianco
a cui va tanto bene la mantiglia castigliana, quando, con
quattro nacchere e con un paio di «caramba!» si camuffan
da pure Sivigliane queste versatili figlie delle nostre
portinaie.
</p>

<p>
Mercedes la bruna era stata l’amante di Giannotto, e si
era fatta un buon nome tra le clientele dei caffè-concerti
<span class="pagenum" id="Page_15">[15]</span>
ballando seminuda in un teatro di varietà, che radunava
seralmente nella cloaca della sua piccola sala tutti i più
loschi e più balordi bellimbusti della baldoria notturna.
Ma poi s’erano messi in rotta, Giannotto e lei, per certe
botte sonore che il giovinotto non lesinava in talune circostanze,
ed Arrigo l’aveva incontrata, una sera di scoramento
indicibile, sola, presso un tavolino, con gli occhi
lacrimosi davanti ad un’ala di pollo mezzo rosicchiata ed
una tazza di birra quasi vuota. Egli aveva in tasca un
centinaio di lire e comandò Sciampagna; comandò pure
una dozzina d’ostriche ad un ostricaio bitorzoluto, che in
onore del suo rosso berretto masticava il dialetto veneto
con un forte accento bergamasco.
</p>

<p>
V’è d’altronde un momento psicologico nel cuore di
tutte le donne malate d’amore, un momento nel quale, che
so io, un’ostrica ben pepata, un complimento detto bene,
un bacio dato con le labbra calde, con le labbra umide,
una carezza sopra una lividura, un marengo buttato via,
rasserenano tutta la visione della vita, disperdono i pensieri
tragici come nuvole di primavera, mettono addosso,
che so io, quasi la voglia di abbandonarsi ad un’altra
follia... E così avvenne. Andarono a casa quella sera,
stretti stretti, in una carrozzella con le ruote di gomma,
sotto il cielo che stellava...
</p>

<p>
Mercedes la bruna era una donna elegante: per lei bisognava
giocare di più, perdere di più; furono malanni
gravi. Al termine di qualche mese Arrigo dovette confessare
al padre un debito, anzi molti debiti, che facevan insieme
una sommetta rotonda. Il poveraccio non li aveva.
Ne ammalò. Non li aveva insomma! Inutile gridare, minacciare
tragedie! inutile mettere di mezzo la madre, che
si teneva sempre in tasca le sue lacrime di coccodrillo! Non
li aveva, nè poteva già far stringhe della sua pelle o vendere
la bottega. Appunto quell’anno aveva l’intenzione di
ampliare il negozio, povero vecchio Stefano!... Invece,
dando tutte l’economie, appena appena avrebbe raggranellato
insieme la metà di quel che occorreva. Fu Arrigo
stesso che gli diede un cattivo consiglio:
</p>

<p>
— Domanda il resto al Riotti. È sempre fra i piedi;
si renda utile almeno, quando può!
</p>

<p>
<span class="pagenum" id="Page_16">[16]</span>
</p>

<p>
— Al Riotti? Un brav’uomo, sì, non lo nego, ma, lo
sai, è avaro. Fiato sprecato. Umiliazione inutile. Neanche
se ci vedesse morir di fame... Prestare, metter mano alla
borsa, non entra ne’ suoi principii.
</p>

<p>
E Arrigo: — Non si sa mai. Tentare non nuoce. Si
tratta d’un prestito, in fin de’ conti, e con un buon interesse
lo si potrebbe forse persuadere. Già, tu non vuoi per
orgoglio. Ma quando si tratti di salvare il proprio figlio,
l’orgoglio lo si mette via!
</p>

<p>
Donna Grazia fu di questo parere, e tanto l’accerchiarono,
tanto lo spinsero, che il povero Stefano curvò ancora
la testa, prese il Riotti a parte e fece la domanda.
</p>

<p>
Costui scoppiò in un riso formidabile, un riso così enorme,
che tutta la corte l’udì. Ma davvero?... Che lui, proprio
lui, Riotti, avesse a sborsare un millesimo per i debiti di
quel farabutto, di quello scalzacane?... E rideva, rideva a
crepapelle. Gli pareva davvero inverosimile che lo credessero
capace di una tale generosità. Gl’interessi?... Ma
non faceva mica l’usuraio, lui!
</p>

<p>
Il Ferrante se ne tornò via, col suo passo lento, a capo
chino. Ma questa cosa piaceva tanto al farmacista che
venne in bottega dell’occhialaio un’ora più tardi per farci
sopra un po’ d’ironia.
</p>

<p>
«L’onore — spiegò il Riotti — è ben altra cosa che
non s’intenda nelle bische o nei postriboli: ci son debiti
che vanno pagati, altri no. Se lui, Stefano, voleva rovinarsi
per le cattive azioni di suo figlio, padrone, padronissimo!
Ma che avesse pensato a rovinare anche
lui, questa era proprio madornale! Oh, intendiamoci:
i denari lui li aveva e gli sarebbe costato anche poca
fatica andarli a prendere... Ma rendevano già bene dov’erano
e per una inezia di più su l’interesse non valeva
certo la pena di metterli a repentaglio. In tutt’altra
occasione si sentiva uomo capace di fare qualsiasi sacrifizio
per un amico, — ma non voleva incoraggiare
il vizio con le proprie liberalità. E poi, vediamo: quali
garanzie potevan offrirgli per il suo denaro? Si fa presto
a dire l’otto per cento! Ma su cosa poi? Su quattro stanghe
d’occhiali d’oro e qualche lente convessa? Eh, cápperi!
<span class="pagenum" id="Page_17">[17]</span>
Gli affari si trattano in ben altro modo. Del resto
era stato uno scherzo, ed egli avrebbe avuto la delicatezza
di non parlarne più.»
</p>

<p>
Invece ne parlava ogni momento e finì con darli. Vi
mise un poco di buon cuore ed un poco d’avarizia,
perchè un uomo non è mai cattivo interamente nè interamente
buono, mentre ha sempre paura di nuocere a sè
stesso nel far del bene al suo prossimo. Aveva una certa affezione,
lui, persona autorevole, lui, uomo di scienza, per
quella gente da nulla capitata lì vicino; voleva bene a quel
timido occhialaio come ad uno di quei decrepiti cani infermi
che si tengono in casa per misericordia, e donna Disgrazia
gli sarebbe forse piaciuta, una volta, gli sarebbe forse
forse piaciuta ancora, se lei... Ma sopra tutto aveva un
non so che per quel discolo prepotente e sfacciato, ch’era
sempre in mezzo alle sottane, sempre intorno alle tavole
da giuoco, sempre pieno di debiti, e che, per quanto a
lui desse un insopportabile fastidio, doveva pur suonare
con una certa maestrìa se tutti gli abitatori della casa
d’un tratto si affacciavano alle finestre non appena l’udivano
appoggiar l’archetto sopra il suo maledettissimo
violino...
</p>

<p>
Su di lui anzi aveva già formato un suo piano recondito,
ma nessuno al mondo ne doveva saper nulla, per ora...
</p>

<p>
E ciò che forse lo tentava più di tutto era la prospettiva di
poter finalmente entrare in quella casa come un despota, come
un arbitro, come un donatore. Finalmente avrebbe parlato
lui, a quattr’occhi, senza peli su la lingua, con quel tomo
che non ascoltava nessuno, e si vedrebbe infine cosa volesse
dire sentirsi uomo! Dava, e in fondo senza rischiar
nulla, poichè Stefano era galantuomo; per di più si creava
intorno una specie di vassallaggio con la forza del suo
denaro, ed avrebbe potuto trattarli tutti come tanti suoi
domestici, se così gli fosse piaciuto, da quel giorno in poi.
</p>

<p>
Arrigo si sottomise a tutte le condizioni che gli vennero
dettate, messo com’era con le spalle al muro. E
le condizioni furono che andasse a passare con la famiglia
i venti giorni di villeggiatura de’ quali ogni anno
l’occhialaio soleva provvedere a’ suoi di casa; ma che, non
<span class="pagenum" id="Page_18">[18]</span>
appena tornato in città, rinunziasse alla sua vita indegna per
accettare un impiego qualsiasi, trovatogli dai padre, o dagli
amici del padre, o da lui stesso, Riotti, in persona.
</p>

<p>
Arrigo disse di sì, risoluto a mantenere almeno la
prima delle sue promesse. Venti giorni di villeggiatura,
con quel caldo della prima estate, gli avrebbero riposato
i nervi, lo spirito ed il corpo, lasciandolo finalmente dormire
in pace dopo tante notti vegliate con affanno su la
crudele ambiguità delle carte.
</p>

<p>
Poi, la sera, sovra un balcone semibuio, tra una ventata
di buoni odori, avrebbe suonato con passione, con perdimento,
il violino, pensando in quelle veglie d’estate alla
dolce bocca rossa di Mercedes la bruna...
</p>

<div class="chapter">
<p>
<span class="pagenum" id="Page_19">[19]</span>
</p>

<h2>IV</h2>
</div>

<p>
Donna Grazia faceva i bauli; Stefano, dopo aver chiusa
la bottega, fumava una certa sua pipa di schiuma, complicato
e raro gioiello ch’egli serbava per le delizie del
dopo cena. Luisa, la secondogenita, una ragazza sui
diciassette anni, dalle fattezze un po’ dure ma con il
corpo snello, ne stava sotto il lume ultimando un suo
ricamo di cattivissimo gusto. Ricamava in fretta, con le
dita agili, la faccia intenta e china in un cerchio d’ombra.
I suoi capelli grevi e lisci, annodati con semplicità come
quelli di un’educanda, le giravano intorno alla nuca,
intorno alla fronte, con una specie di pigrizia, come se
li avesse pettinati così per abitudine, senza neppure guardarsi
nello specchio.
</p>

<p>
Era infatti una ragazza pigra, quieta, un poco marmottona,
che in inverno amava i cantucci presso il fuoco,
gli sciallini di lana, poichè aveva le spalle sempre infreddolite;
una ragazza che amava l’ago, il refe, la macchina
da cucire, e se ne stava in cucina volentieri a veder
bollire le pentole, come parimenti sapeva, con un prematuro
istinto materno, cullare i marmocchi in fasce quando
cominciavano a strillare.
</p>

<p>
Paolo, il fratello, minore di lei d’un anno, e che ora,
da qualche mese, frequentava un laboratorio per imparare
il mestiere del padre, adesso era intento ad acuminare
col temperino un piuolo di legno per costrurre una sua
certa scatola ad intarsio ed a fuoco, lavoro di cui dilettava
per solito la sua digestione lenta. Era un bimbotto
semplice, dai capelli rasi sur cranio rotondo, di carattere
attento, di natura sobria.
</p>

<p>
Anna Laura, la più piccola, che aveva dieci anni a
<span class="pagenum" id="Page_20">[20]</span>
quel tempo, era sopra con la mamma, a chiacchierare
senza tregua, a far celie, a mettere il suo nasino impertinente
in tutte le cose che non la riguardavano affatto.
</p>

<p>
Entrò il Riotti, al quale dopo il desinare s’infocavano
le guance ed il naso, benchè cercasse di mangiar poco
per non aiutare una molesta pinguedine; entrò con un
risolino affabile, dondolando il corpo maestoso su le
gambe tozze, e subito la Luisa, interrompendosi dal ricamo,
gli versò quel solito bicchiere di vin spumante
ch’egli si centellinava piano piano, discorrendo col suo
tono autorevole, senza nascondere qualche largo sbadiglio
di tratto in tratto. Narrò d’una vicina, che aveva mandato
a chiamare il medico lì per lì, essendo prossima a sgravarsi
e temendo un parto difficile.
</p>

<p>
— Queste benedette donne del giorno d’oggi!... non
sanno più nemmeno partorire! Figurátevi che mia moglie,
tre giorni dopo l’Eugenia, era in piedi e sgambettava. A
proposito dell’Eugenia, avrei quasi una mezza intenzione....
Visto che andate in campagna, mentre qui si
scoppia dal caldo, ve la confiderei per qualche giorno,
se la cosa non v’incomoda.
</p>

<p>
— Ma, — obbiettò Stefano — sai bene che non avremo
posto.
</p>

<p>
— Oh Dio, — fece il Riotti, — dove si sta in cinque si
sta pure in sei. Vediamo un po’: l’Annetta può dormire
con la mamma, e facendo mettere un altro letto in camera
della Luisa tutto s’accomoda, mi pare. Ma se deve
essere un disturbo, — aggiunse con dignità — sia per
non detto e grazie di tutto cuore!
</p>

<p>
— Per me... — rispose Stefano mansuetamente. — Io
tanto me ne resto qui. Bisogna che tu te l’intenda con
mia moglie.
</p>

<p>
Donna Grazia non l’aveva in grazia quella figliolona
del farmacista, grassa, inerte, insipida, che si girava sette
volte la lingua in bocca prima di lasciarne cadere una
sillaba. Il Riotti arricciò il naso e gli venne fra la barba
corta quella cattiva piega ch’era il segno evidente del
suo malumore.
</p>

<p>
— Non voglio chiedere favori a nessuno! — disse
<span class="pagenum" id="Page_21">[21]</span>
con una specie di sibilo. — Se non desiderate prendere
con voi mia figlia, ho dieci altri amici che ne saranno
invece onoratissimi.
</p>

<p>
Stefano aveva qualche volta quella irritante caparbietà
del silenzio ch’è peggiore di una cattiva risposta. Se ne
stette zitto ed il Riotti s’inviperì.
</p>

<p>
— Del resto, va bene! — mugghiò. — Agli amici si
ricorre quando se ne ha bisogno, dopo si mandano al
diavolo. Così va il mondo e non c’è da farsene maraviglia.
Per tua regola, però, non intendevo caricarvela su
le spalle a vostre spese; avrei pagata la mia parte, perchè
ci tengo — io! — a non dover nulla a nessuno.
</p>

<p>
Nonostante l’allusione terribile, s’accomodarono da buoni
amici e l’Eugenia andò in campagna con la famiglia del
Ferrante, poco lontano dalla città, in una rustica villetta
che apparteneva ad un vinattiere del sobborgo, fattosi
ricco a furia di misturar vino ai clienti e fornir denaro
clandestinamente agli usurai della città. Ma era in fondo un
buon diavolo, e per amicizia verso l’occhialaio gli aveva
ceduto quattro o cinque stanze ad un prezzo assai mite.
</p>

<p>
Questa Eugenia era d’indole assai diversa da quella
del padre, ma fisicamente tanto gli rassomigliava quanto
una ragazza di vent’anni può somigliare ad un uomo di
cinquantatre. I suoi vent’anni le fiorivano indosso, scempi
ed aperti come papaveri di campo, prendevan su la sua
gota fresca un colore quasi paonazzo, le rompevano fuori
dal corsetto con una rotonda esuberanza di seni. Era del
resto bonaria e semplice; aveva i capelli d’un color castano
scuro, pettinati con la riga nel mezzo come le
nutrici lombarde, i denti bianchi e forti, la cintura larga,
le mani ed i piedi un po’ grandi. C’era in lei qualcosa
d’incerto fra la bella contadina, la massaia diligente e
l’educanda timida. Parlava poco e rideva molto; aveva
una fame insaziabile ed una passione vorace per i romanzi
d’amore. Da molto tempo, nel suo cuore nascosto,
nudriva un tenero per Arrigo; una di quelle passioncelle
dolci e quiete che scorron via come ruscelletti, senza far
rumore. Trovava Arrigo molto bello, molto elegante, e
l’amava sopra tutto per i suoi malanni.
</p>

<p>
<span class="pagenum" id="Page_22">[22]</span>
</p>

<p>
C’era intorno a lui quel sapore di vizio che non manca
mai di turbare le fanciulle, ancor più se hanno il cuore
onesto. Aveva inteso parlare della Mercedes, della famosa
Mercedes la bruna, nome che le sorelle d’Arrigo pronunziavano
con un ambiguo rossore; e per lei, l’uomo ch’era
l’amante di Mercedes, una donna tutta pizzi gioielli e
profumi, una canzonettista, una «cocotte»... — oh parola
enorme che le faceva sognare! — quell’uomo per lei possedeva,
come gli eroi da romanzo, qualcosa di magico,
una specie di bellezza fatale che intorbidava di sogni la
sua curiosa verginità.
</p>

<p>
Ella forse non lo avrebbe amato mai, se il padre stesso
non le avesse, per un capriccio, suggerito, educato e comandato
questo amore. Il farmacista s’era fitto in capo
di maritare sua figlia col primogenito dell’occhialaio: nulla
poteva ormai distoglierlo da questo progetto, nemmeno la
certezza di rendere infelice sua figlia. Era fra quegli uomini
cocciuti che abbracciano senza riflettere un’idea, e
quanto più essa risulti cattiva, tanto più vi s’incaponiscono.
</p>

<p>
Arrigo invece non si curava di lei. Aveva indovinate
vagamente, come tutti in famiglia, le mire del farmacista;
ma con la ragazza parlava di rado e sempre con aria di
compatimento.
</p>

<p>
Ora, per distrarre i lunghi ozî campestri, s’era messo
a far la corte ad una marchesina che abitava una villa
nei dintorni: corte per modo di dire, che cioè la saettava
d’occhiate amorose ogniqualvolta la vedesse per il cancello
del suo giardino o l’incontrasse la domenica in
chiesa, dov’egli andava azzimato come uno zerbino.
</p>

<p>
Ma fosse la lontananza della Mercedes o il calor dell’estate,
gli cominciò a bruciare nel sangue un’accensione
voluttuosa, che non gli dava pace, sopra tutto nelle calme
sere, quando veniva dal balcone aperto, sopra il suo
letto insonne, un odor forte di rosai che vampavano,
di caprifogli che sfiorivano, come grandi profumiere che
bruciassero nella notte d’estate.
</p>

<p>
La sua camera era contigua con quella ove dormivan
insieme l’Eugenia e la sua sorella maggiore; un uscio
mal connesso le divideva; s’udivano tutti i rumori.
</p>

<p>
<span class="pagenum" id="Page_23">[23]</span>
</p>

<p>
Una sera, mentre stava sul balcone fumando una sigaretta
prima di coricarsi, e pensava con una triste gelosia
alla Mercedes, alle sue belle brancia bianche, vôlto che
si fu, poichè non v’era lume nella sua camera, vide filtrare
alcuni spiragli di luce per le connessure dell’uscio e
intese lo strepito che facevano le due fanciulle svestendosi
e cicalando.
</p>

<p>
In quella calda sera d’estate il suo sangue ribolliva di
ardori contenuti, la sua testa era torbida e greve. Mai
come in quella sera aveva respirato con l’anima e coi
sensi la fragranza delle rose, gonfie di rugiada, il profumo
intenso dell’erbe aromatiche. In quel piccolo giardino, tra
il buio e la luce, nascostamente serpeggiava un tremor di
vita, un fervere di sussulti notturni, che lo facevano
trasalire. Facilmente si trema talvolta per un rumore che
nella notte sembri un congiungimento d’esseri o di cose.
</p>

<p>
A poco a poco, in quell’ombra si accesero nudità,
fiammarono, si contorsero, giacquero supine. I capelli
bagnaron nelle fontane, i seni erti s’imperlarono di gocciole
vive, le braccia stanche si allentaron nell’erba rinfrescata.
E sentì l’odore di quei corpi salire a lui come
una vampa, nell’odore delle piante aromatiche.
</p>

<p>
Poi vennero ancora più altre, ch’egli aveva baciate
con febbre nei torbidi sogni dell’adolescenza, e il giardino
si converse in un letto, in un letto molle, profondo,
su cui correva come un brivido la fragranza de’ rosai,
cadeva il pòlline di certe grandi rose gialle, vellutate,
quasi bianche, rotonde quasi, come seni gonfi e maturi.
Ed una musica venne, su dalla fontana, che fece tornare
le donne ignude alla fontana, e si chinarono per specchiarsi,
ridendo d’un riso lascivo; e nel chinarsi le loro poppe oscillavano
come grappoli, tutt’intorno, quasi con un tintinno
di carne molle, piano piano, come se danzassero, tutt’intorno,
con un tintinno, sopra il riflesso dell’acqua insidiosa....
</p>

<p>
Di là, oltre l’uscio, intese il rumore dell’acqua versata
in un catino. Entrò nella camera un po’ ebbro; intese
un rumore di pianelle, o gli parve, di sottane, o gli
parve.... Non ricordò nemmeno chi fosse, ma volle guardare;
guardò.
</p>

<p>
<span class="pagenum" id="Page_24">[24]</span>
</p>

<p>
Una — la sorella — era davanti allo specchio e si pettinava.
L’altra, un po’ curva sul catino, si lavava le mani.
Erano semivestite ambedue. Luisa, con il busto ancor
serrato ed una sottanella corta che le copriva le caviglie,
teneva le braccia sollevate dietro la nuca, girandosi con
una mano la treccia e con l’altra puntandovi qualche forcina.
Egli vedeva le sue spalle rotonde fare una bella piega
di carne intorno all’orlo del busto cilestrino ed il volto
sorridente riflettersi, con un pettine fra i denti, nello
specchio incline. Mai la sua semplice sorella gli era parsa
leggiadra così.
</p>

<p>
E l’altra, egli la vedeva di pieno, con le rotonde braccia
quasi tuffate nel catino, avendo riflesso nel volto il piacere
dell’acqua fresca sul calore della pelle trasudata.
Non aveva più che la camicia indosso, la camicia da
giorno, scollata, non tenue, ma che traverso la luce delineava
con mollezza i contorni della persona opulenta.
Vedeva l’acqua luccicante scorrere giù in rivoletti per le
braccia grasse, vedeva il seno florido espandersi mollemente
ad ogni oscillazione del corpo, vedeva i duri capezzoli
sbocciare, quando s’alzava, come ghiande sotto la
camicia tesa.
</p>

<p>
Non molto si lisciarono. Una, la prima, se n’andò verso
il letto; con le mani riverse dietro la schiena slacciò il
copribusto leggero, le mutande gonfie; con le mani un
po’ irose contro la resistenza degli uncini disfece il busto
che conteneva la snella ricchezza del suo corpo e si
strofinò con le palme, sopra la camicia un po’ arricciata,
da pelle solleticosa. Poi si fece passare sopra il capo la camicia
da notte, lunga e chiusa come una tunica, lasciò che
l’altra di sotto le scivolasse ai piedi, sedette su la sponda,
incrociò le gambe per togliersi le scarpine, le calze, poi,
frettolosa nel suo timore, si cacciò sotto il lenzuolo.
</p>

<p>
Ma colei ch’era sopra il catino, amava più indugiare. Tuffò
nell’acqua la faccia, e quando la trasse gocciolante, rise,
parlò. Si mise a camminare per la stanza, rasciugandosi. La
sua pelle riceveva dallo strofinìo del lino un più vivo
colore. Ora egli la vedeva interamente, in quella corta
camicia che scopriva i polpacci tozzi, le caviglie un po’
<span class="pagenum" id="Page_25">[25]</span>
grosse. Vedeva la forma rigogliosa della sua carne piena
di tremolii, di curve. Andò alla pettiniera e s’incipriò
le braccia, il collo. Certo non pareva così raffinata e
lisciarda com’era, quella calma Eugenia! Fece un giro
per la camera, trascinando le pianelle di panno, lasciò
calare una cortina, distese la gonna su gli appoggiatoi
d’un seggiolone, poi trasse il pettine dal nodo dei capelli,
e le trecce caddero giù per le spalle, in disordine.
I suoi capelli non eran lunghi, ma folti; in quella luce
parevano quasi neri. Allora li prese tutti in un pugno,
se li fece passare sovra una spalla, li contorse, e legatili
nel mezzo con un nastro, li ricacciò indietro. Rideva;
era contenta di sentirsi libera e rinfrescata.
</p>

<p>
Parlarono.
</p>

<p>
Colei ch’era nel mezzo della camera domandò alla compagna,
ch’erasi coricata:
</p>

<p>
— Vuoi già dormire?
</p>

<p>
L’altra stirò le braccia voluttuose, le gambe già pigre,
diede un lieve sbadiglio e con la voce piena di sonno rispose:
</p>

<p>
— No... ancora non vorrei dormire.
</p>

<p>
L’Eugenia andò verso il proprio letto, ch’era vicino
all’altro, raccolse la camicia da notte stesa su la coltre
e vôltasi al letto dell’amica la buttò di traverso sul corpo
di lei che giaceva.
</p>

<p>
— Come diventa liscia la pelle con un po’ d’acqua ed
un po’ di cipria! — disse alla Luisa. — Tocca.
</p>

<p>
Ella trasse dal lenzuolo un braccio, e poichè la manica
troppo larga le si era in quel movimento ripiegata fin
sopra il gomito, col mezzo braccio ignudo toccò il
braccio dell’altra, che le stava presso. E lungamente lo
toccò, soavemente, con una specie di delizia, con un semiriso
di piacere.
</p>

<p>
— È vero, — fece. Carezzò di nuovo: — È vero. — Poi
chiuse gli occhi.
</p>

<p>
— Tu hai sonno, — disse quella che amava indugiare.
</p>

<p>
L’altra riaperse gli occhi e rispose:
</p>

<p>
— Anzi non ho sonno. Discorriamo, se vuoi.
</p>

<p>
Pigramente l’Eugenia slacciò i bottoni che le tenevan
la camicia su la spalla, ed appoggiatasi contro la sponda
<span class="pagenum" id="Page_26">[26]</span>
del letto perchè non scivolasse interamente, se la lasciò
cadere fino alla cintola. Il corpo ne sbocciò fuori come
una pannocchia dal cartoccio.
</p>

<p>
Ora le sue reni profonde, poco arcate, larghe, apparvero
intere a chi guardava. E i fianchi troppo robusti
apparvero, e di scorcio la tondezza del ventre, il dondolìo
di quei due seni grandi, un po’ cascanti, quasi sciupati.
Con le due braccia incipriate se li accarezzò lentamente,
poi li contenne, sollevandoli, non nei palmi delle mani
ma sui polsi e su gli avambracci. Rideva e guardava
l’amica, tra sfacciata e confusa.
</p>

<p>
— Un po’ troppo?... — interrogò.
</p>

<p>
— Forse... — disse l’altra. E risero.
</p>

<p>
— Tu, meno assai...
</p>

<p>
— Sì... — Ma per pudore si rannicchiò nel lenzuolo.
</p>

<p>
Tuttavia la curiosità di quel discorso e di quella vista
la pungeva.
</p>

<p>
— Mi hanno detto che si può dimagrirli, e indurirli...
Sono un po’ molli...
</p>

<p>
— Ah, sì?...
</p>

<p>
— Tocca...
</p>

<p>
— Ma no... — fece, con un riso, la più timida.
</p>

<p>
— E perchè?
</p>

<p>
Ella sporse la mano, toccò quasi con timore, in fretta,
l’uno, l’altro, le punte, poi ritrasse la mano come scottata.
</p>

<p>
Allora l’Eugenia aperse pian piano, dal basso, la camicia
da notte, e vi si cacciò dentro come in una fodera,
raccolse dallo scendiletto quella che aveva lasciata cadere,
la buttò sopra una seggiola, e piano piano, facendo scricchiolare
le molle, si distese a giacere.
</p>

<p>
Si volsero l’una verso l’altra, sotto i lenzuoli, e risero.
</p>

<p>
— Tu non pensi mai?... — fece l’Eugenia; poi s’interruppe.
</p>

<p>
— A cosa?
</p>

<p>
— Al desiderio di avere un marito...
</p>

<p>
— Oh... sì...
</p>

<p>
Poco dopo spensero il lume.
</p>

<div class="chapter">
<p>
<span class="pagenum" id="Page_27">[27]</span>
</p>

<h2>V</h2>
</div>

<p>
Quando, il giorno seguente, Arrigo rivide l’Eugenia,
l’avvolse tutta in uno sguardo lento, iroso, lascivo, di cui
la fanciulla si sentì turbata. Egli la rivedeva com’era la
notte innanzi, ritta e nuda, con le due braccia ricolme
de’ seni gonfi. Ed aveva subitamente concepito sopra di
lei un pensiero avido, che non gli si staccava dal cervello.
Cominciò a farlesi attorno, carezzevole, audace,
prendendole qualche volta una mano, se la sorprendeva in
una stanza o nel giardino, sola. Ed ella si faceva rossa,
cercava di schermirsi con una sorridente ritrosia, bruciando
insieme dal desiderio ch’egli osasse ancor più.
Tutti i romanzi d’amore letti con tanto fuoco le risalivan
ora nella fantasia. Il suo calmo e pudico desiderio aveva
qualche momento di perdizione.
</p>

<p>
Una volta, in un angolo buio, Arrigo la baciò; e vi
era in quel suo bacio tanta violenza torbida che la fanciulla
se ne sentì come sopraffatta. Anche a lei l’estate
metteva nelle calde vene un male indefinibile. Ora lo
seguiva, lo cercava, temendo ch’egli se ne avvedesse,
temendo che quella sua bella e rossa bocca le potesse
dare un bacio più forte, il più forte bacio... Sentiva
nascere il peccato in sè con uno sfinimento ch’era come
una morte voluttuosa. E cominciò dalle piccole colpe, con
lui, ch’era un maestro lento e paziente, un tentatore pieno
di temerità.
</p>

<p>
Seppero l’odore dell’erba calda, dietro i cespugli, la
mollezza della riva del fiume, e s’incamminarono sotto il
sole, per la strada polverosa, verso il bosco taciturno. Poi,
una sera, egli le disse per le scale:
</p>

<p>
— Vieni da me.
</p>

<p>
Ella attese, attese; attese che l’amica dormisse, che il
campanile suonasse nella notte un’ora inoltrata, che la
<span class="pagenum" id="Page_28">[28]</span>
luna compisse un mezzo giro per la camera, che tutti i
mobili avessero scricchiolato nel silenzio, facendola sussultare...
si volse, si rivolse nel letto, volle, non volle,
fredda, sudata, attenta, paurosa, tesa come una corda vibrátile...
poi scese piano piano, tutta tremando, a piedi
scalzi... — e v’andò.
</p>

<p class="dots">················</p>

<p>
— Mi sposerai?
</p>

<p>
— Certo.
</p>

<p>
Egli aveva le labbra odorose d’altri baci, soavi e selvagge
come un ricco miele.
</p>

<p>
Allora ella gli parlò dell’avvenire, d’una casa che
avrebbero, intima e tranquilla, d’una fedeltà indissolubile,
d’un amore senza fine. Ed egli nel cuore cinico ne
rise, perch’era di quelli che feriscono senza conoscere il
male che fanno.
</p>

<p>
Venivano al sabato sera il Riotti e il del Ferrante insieme;
ripartivano col primo treno del lunedì. Eran gite,
la domenica, scampagnate per i colli, merende nei boschi,
sorbetti variopinti e fette di cocomero, la sera.
</p>

<p>
Si ballava, sotto i padiglioni, si ballava, con l’organo
di Barberia infaticabile... Il Riotti e donna Grazia, una
domenica sera, fecero un giro di polca insieme: egli
n’ebbe male alla schiena per una settimana, ella ne ringiovanì.
Paolo andò a caccia di grilli, e ne trovò uno che
cantava — come cantava! — tutta notte, sul poggiolo.
La piccola Anna Laura colse frutte nei frutteti, e montò
sopra l’asinello di un vicino, e finì con rotolare in un
fossato, senza farsi male, però. Ma sgualcì l’abitino che
portava, il suo più bello.
</p>

<p>
E Stefano pagò le spese, rimanendo curvo tutta la settimana
a metter lenti negli occhiali. Ed i roseti apersero
tutte le rose e le stracciarono fiocco a fiocco, lembo a
lembo, come ventagli di carta; e le more, lungo i fossi,
tra i dirupi, cominciarono a vaiare; ed il grillo del poggiolo
scappò via, quando la luna finì... E l’Eugenia rimase
incinta, quando la luna finì.
</p>

<p>
Si ballava, sotto i padiglioni, si ballava...
</p>

<div class="chapter">
<p><span class="pagenum" id="Page_29">[29]</span></p>

<h2>VI</h2>
</div>

<p>
Ritornarono tutti alle contigue botteghe, tra lenti e fiale,
ognuno alle proprie abitudini quotidiane. L’anno interrotto
ricominciò. Fuori divampava un autunno più rosso dell’estate,
ma nessuno pensava ormai a lamentarsi del caldo, poich’era
trascorso il tempo della villeggiatura. La sola che non riuscisse
a togliersi la vampa di dosso, era quella povera
Eugenia, che ciondolava di qua e di là, da un angolo
all’altro, da una seggiola all’altra, come un’anima senza pace.
</p>

<p>
Incinta!... incinta!... Questa parola viscida, oscura,
funesta, le si divincolava intorno come un viluppo di
serpi, la mordeva nel ventre, che le pareva crescesse a
vista d’occhio, le attanagliava i seni, dolorosi di trafitture,
le serrava la gola dandole un’impressione soffocante
di nausea, le passava dal cervello alle calcagna
come una lunga fredda lama. Intorno a lei non danzavano
più che tanaglie di medici, rivoli di sangue, rotoli
di fasce, teste implumi e bavose di bambinelli appena
sgusciati fuori. Non osava più guardare in faccia
il suo padre maestoso, nè guardare alcuno; le pareva
che tutti protessero leggerle nelle pupille dilatate il suo
materno segreto.
</p>

<p>
«Mi sposerai?» — «Certo.» Aveva detto: «Certo.»
Ma ora non la guardava quasi più, era diventato ruvido,
la maltrattava, sopra tutto dal giorno in cui la ragazza,
presa dal terrore, gli aveva confessata quella terribile
verità. Per poco egli non erale piombato addosso coi
<span class="pagenum" id="Page_30">[30]</span>
pugni serrati; poi lo aveva udito profferire una bestemmia
fra i denti, e l’aveva guardata, fissata, un attimo, implacabilmente,
con gli occhi pieni d’odio.
</p>

<p>
— Non c’è più che un mezzo... — aveva ella tentato di
dirgli fra i singhiozzi e le lacrime.
</p>

<p>
— Quale?
</p>

<p>
— Confessare tutto e sposarci súbito.
</p>

<p>
— Ah?... ti pare! — fece Arrigo, duramente. — Ci penserò.
</p>

<p>
E volse le spalle mettendosi a fischiettare.
</p>

<p>
«Sposarla? Nemmeno se cadesse il mondo, quella
grassa dagli occhi di lumaca! Toh!... ci aveva pensato
seriamente, lei! E con qual candore veniva a dirglielo!...
In ogni modo era una seccatura.»
</p>

<p>
Accese una sigaretta e se ne andò a trovare la Mercedes.
Quella brava ragazza doveva esser pratica di queste cose.
La Mercedes a quell’ora — erano le tre — si stava mettendo
il busto. Bisognava stringere molto i legacci, e
per aiutarla era venuta la padrona di casa, o meglio
l’affittacamere, una donna ch’era stata in altri tempi
desiderabile assai, ed ora, tenendo pigione, faceva insieme
l’usuraia la mezzana e la domestica delle sue
clienti. Non vedeva di buon occhio Arrigo, perchè, con
quella praticaccia che si prende nel mestiere, aveva súbito
compreso come ci fosse in lui piuttosto la stoffa del
mantenuto che del mantenitore. Ma quella Mercedes
era una testa calda e metteva l’interesse in seconda linea.
Glielo diceva spesso, nello stringerle il busto: «Peccato!
con un corpo ed un viso come il tuo!...» Ma quella rispondeva
seccata:
</p>

<p>
— Mamma Gilda, lasciami stare.
</p>

<p>
Arrigo entrò, come in camera sua, buttando il cappello
sul letto ancor disfatto; l’altra gli corse addosso e si mise
a baciarlo, mentre Mamma Gilda le veniva dietro coi due
capi dei legacci fra le dita:
</p>

<p>
— Se non stai ferma, benedetta!...
</p>

<p>
— Ora, tanto, me lo levo il busto! — disse lei, tirando
un baffetto d’Arrigo.
</p>

<p>
— No, no, stringete, stringete, mamma Gilda! — egli
rispose.
</p>

<p>
<span class="pagenum" id="Page_31">[31]</span>
</p>

<p>
— Perchè?... — fece la Mercedes, malcontenta, e guardandolo
con civetteria.
</p>

<p>
— Non ho tempo.
</p>

<p>
— Ve’, il moscardino! — esclamò la vecchia, che in
fondo in fondo, per antica memoria, venerava gli uomini
i quali hanno tempo sempre. — Una volta, corbézzoli! non
me lo sarei lasciato dire.
</p>

<p>
— Mamma Gilda, m’è accaduto un guaio; navigo in pessime
acque... — fece Arrigo.
</p>

<p>
— Già... — rispose l’altra con sogghigno, — capisco!...
Ma, se si tratta di quattrini, è meglio che tu ti rivolga al
tuo banchiere. Qui non facciamo credito.
</p>

<p>
— Be’, Mamma Gilda, cosa ne sai tu? cosa c’entri tu? — fece
la Mercedes, mentre Arrigo fissava la vecchia con
uno sdegno taciturno.
</p>

<p>
— Pífferi! So che c’è voluto un bel tempo a mettere
fuor dai piedi quella buona lana di Giannotto, ed ora non
vorrei che t’invischiassi con quest’altro, mo’!...
</p>

<p>
Arrigo tuttavia si mise a ridere:
</p>

<p>
— Che quattrini! che quattrini!... Per tua norma io non
chiedo mai nulla a nessuno, e con le donne faccio quel
po’ che posso.
</p>

<p>
— Molto poco... — notò affabilmente la vecchia.
</p>

<p>
Ma la Mercedes, anche per orgoglio proprio, volle proteggerlo
e disse a Mamma Gilda:
</p>

<p>
— Ti ho pagata finora o no?
</p>

<p>
— Non dico...
</p>

<p>
— Ti devo qualcosa forse?
</p>

<p>
— Cento cinquanta lire.
</p>

<p>
— Per quelle hai la cambiale, che non è scaduta finora.
Ti devo altro?
</p>

<p>
— Il mese, dopodomani. E se aspetti che te lo paghi
lui, stiamo fresche!
</p>

<p>
— Dopodomani non è oggi; e insomma vattene perchè
mi secchi!
</p>

<p>
— Ah, basta!... non parlo più! — ella disse, cacciandosi
le mani entro le tasche del grembiule di percalle e
facendovi suonare un gran mazzo di chiavi. Ma non se ne
andò. Era curiosa, pettegola, bisticciosa, petulante, avida,
<span class="pagenum" id="Page_32">[32]</span>
e però il cuore, sotto quei novanta chili di carne flaccida,
era rimasto un buon cuore di vecchia prostituta che nelle
sue discepole riviveva la storia del proprio passato, senza
riuscire a nascondere un senso d’invincibile maternità.
</p>

<p>
— Sentiamo, — ella fece autorevolmente, — cosa c’è
di nuovo allora?
</p>

<p>
La Mercedes, in busto e mutande, si mise a sedere, con
le gambe accavallate, sul bracciuolo della poltrona dov’era
il giovine.
</p>

<p>
— Ho fatta una sciocchezza, — egli disse, battendole
col palmo sul nudo della coscia; — una sciocchezza
grave.
</p>

<p>
— Cos’hai fatto? — interrogò la Mercedes, mentre
l’altra sogghignava.
</p>

<p>
— In campagna... — diss’egli a mezza voce; — sapete...
come accade spesso nelle case di campagna...
</p>

<p>
— Ha un bel dire, ma quel muso li viene a batter cassa! — interruppe
la vecchia con un cipiglio infernale.
</p>

<p>
— Al diavolo! — interruppe Arrigo levandosi. — Ho
resa incinta una ragazza!
</p>

<p>
— Eh?
</p>

<p>
— Eh?!... — esclamarono tutt’e due.
</p>

<p>
Ma la vecchia ne aveva tante udite in vita sua che non
se ne stupì a lungo.
</p>

<p>
— Peuh!... — fece, — roba di villeggiatura! Sarà una
sninfia, di quelle che si dànno sull’erba, come le cavallette.
</p>

<p>
— Già!... la figlia d’un amico di casa, — egli precisò.
</p>

<p>
La Mercedes cominciò a smaniare di gelosia.
</p>

<p>
— Ah, benissimo! La figlia d’un amico di casa?... Una
specie di signorina dunque! E me lo vieni anche a dire!
Incinta!... Benissimo! E perchè mi scrivevi allora quel
mucchio di lettere piene d’imposture?... Sei un farabutto!
</p>

<p>
Mamma Gilda si mise ad aizzarla:
</p>

<p>
— Vedi cosa ti combina quel sudicione?
</p>

<p>
Arrigo aveva già fatta l’abitudine al frasario dell’affittacamere
e non se ne risentì. Poi gli premeva che l’aiutassero,
almeno d’un consiglio, ed era venuto per questo.
Cercò di rabbonire la Mercedes, che girava minacciosa
<span class="pagenum" id="Page_33">[33]</span>
per la camera sbatacchiando il copribusto e buttando in
aria tutto quanto le capitava sottomano.
</p>

<p>
— Capirai, è stato uno scherzo...
</p>

<p>
— Già, e adesso sposala!
</p>

<p>
— E’ appunto quello che lei vuole.
</p>

<p>
— Ah, sì? È quello che lei vuole?... Ma chi è? Spiegati
presto! Quanti anni ha? Come si chiama? Cosa fa? Dove
sta? Era vergine poi?
</p>

<p>
— Sì, vergine, vergine.
</p>

<p>
— Peuh!... — grugnì la vecchia, incredula.
</p>

<p>
— Se te lo dico io...
</p>

<p>
— Già, loro credono di capire, loro!... — E fece uno
di quei grandi sorrisi, pieni di buon senso, che racchiudono
tutta l’esperienza d’una vita.
</p>

<p>
Arrigo raccontò la storia, in fretta e su per giù, cambiando
il nome e l’indirizzo tanto per precauzione. Non
voleva certo sposarla, chè anzi l’avrebbe strozzata più
volontieri... «... ma, in un modo o nell’altro, bisogna pur
rimediare, ti sembra? Se no entra di mezzo il padre, uno
di quei padri terribili che fanno venire la pelle d’oca al
solo pensarvi...»
</p>

<p>
Rimasero un poco in silenzio, quand’ebbe così concluso,
tutt’e tre.
</p>

<p>
Mamma Gilda, rifletteva, carezzandosi piano piano il
ridoppio del mento, com’era suo costume. Poi s’aggiustò
il grembiule sui fianchi:
</p>

<p>
— Bene, — disse. — Metti fuori un biglietto da cinquecento,
e la cosa si accomoderà, forse...
</p>

<p>
— Come? — domandò Arrigo, senza badare al prezzo.
</p>

<p>
— Tu non ci pensare; queste sono cose da sbrigarsi
fra donne. Conduci qua la ragazza e combineremo.
</p>

<p>
— Qua?
</p>

<p>
— S’intende. Certe operazioni è meglio farle in casa
propria, mio bel signorino! Però bisogna che ci parliamo
chiaro. Queste cinquecento lire le hai o non le hai?
</p>

<p>
— ... naturalmente.
</p>

<p>
— Naturalmente cosa? Le hai o no?
</p>

<p>
— Per ora no.
</p>

<p>
— Allora amen!
</p>

<p>
<span class="pagenum" id="Page_34">[34]</span>
</p>

<p>
— Ma le troverò.
</p>

<p>
— Contante! contante! e anticipato! Non vorrei mica
ridurmi a pagar io la levatrice e rischiar la galera per te,
senza nemmeno guadagnare un soldo! Pifferi! Quando le
hai, vieni da mamma Gilda. Ma sieno cinque tutte intere.
Se manca un centesimo non se ne fa niente.
</p>

<p>
— Le troverò. Solo vorrei dire una cosa. Vorrei domandare
se il risultato è certo e se c’è molto pericolo.
</p>

<p>
— Senti, bellezza, di sicuro al mondo non c’è niente.
Quello che posso dirti è che io, in persona — e vedi che
sto benissimo — ne ho sopportati cinque o sei; quanto
poi alla Mercedes....
</p>

<p>
— Io, niente! neanche uno!
</p>

<p>
— Come neanche uno? E quello del tenente, l’anno
scorso?....
</p>

<p>
Arrigo la squadrò di traverso, con la faccia buia.
</p>

<div class="chapter">
<p><span class="pagenum" id="Page_35">[35]</span></p>

<h2>VII</h2>
</div>

<p>
Un po’ con le buone, un po’ con le brusche, Arrigo
persuase l’Eugenia a recarsi da mamma Gilda. La Mercedes
concedeva la camera, ma non voleva nemmeno vederla
in faccia quella svergognata! E poi arrossiscono, le
signorine!... E parlan male delle ragazze libere, le signorine!...
Quanto ad Arrigo poi, non credesse neanche per
sogno di finire la cosa in quel modo. Non appena l’altra
si fosse liberata, farebbero conti e patti chiari. Perchè,
se a lui piaceva passare il tempo con le ragazze così
dette oneste, lei non ci avrebbe messo nè due nè quattro
a tornarsene con Giannotto, il quale già le correva
appresso di bel nuovo ed era, se non altro, una persona
molto più delicata.
</p>

<p>
Intanto diede lei stessa le duecento lire che gli mancavano
per pagar mamma Gilda; ossia non le diede, poichè
non le aveva, ma firmò un’altra cambiale. Ad Arrigo
mamma Gilda non faceva credito neppure di cinque lire.
Se l’intendessero poi fra loro....
</p>

<p>
L’Eugenia venne due volte; così pallida, così spaurita, che
mamma Gilda dovette súbito cominciare con somministrarle
un bicchierino di cordiale. Trovò che aveva una brutta
faccia ed un corpo di poco avvenire, ma per intanto non
fece obbiezioni. Tutte le donne, a qualsiasi classe appartengano
e per quanto sia grande la distanza che le divide,
sentono sempre l’una verso l’altra quella specie di
sororale pietà che nasce in loro dall’esser tutte parimenti
esposte agli stessi pericoli ed agli stessi dolori. All’Eugenia
<span class="pagenum" id="Page_36">[36]</span>
mamma Gilda ispirò tanta fiducia, che d’un tratto si
mise a piangere contro la sua spalla, credendola forse
una suora di carità.
</p>

<p>
L’altra, colei che sapeva l’arte, era una megera inanellata
e adorna di capelli finti, con un fare untuoso, cauto, la
bocca melliflua, le mani calzate di mezzi guanti in filo di
Scozia; carezzava l’Eugenia chiamandola «piccina» e dicendole
molte cose amorevoli a bassa voce.
</p>

<p>
Poichè Arrigo le impacciava senz’alcuna utilità, lo
mandaron via, e dissero a lei, dopo averla sottomessa
a qualche preparativo, di tornare, ma sola, il giorno seguente.
</p>

<p>
Egli tuttavia non si fidava, e l’accompagnò anche il
giorno appresso. Rimase ad aspettarla in istrada, seduto
al tavolino d’un caffè ch’era nelle vicinanze. Il cuore gli
batteva con celerità, fosse paura o rimorso. Che ore interminabili!
Ma cosa facevano lassù? Finalmente vide
scendere la megera; le andò incontro e volle interrogarla.
</p>

<p>
— Tutto bene, tutto bene, — questa rispose in fretta. — Ma
è meglio che non ci facciamo notare. Occorre prudenza...
A rivederla.
</p>

<p>
E con un bel sorriso della sua bocca molle come un’ostrica,
filò via rasente il muro. Mezz’ora dopo scese l’Eugenia,
tutta curva, sbiancata come un cencio, un po’ barcollante.
</p>

<p>
Egli accorse:
</p>

<p>
— Dunque?
</p>

<p>
Soffriva, era tutta contratta, non rispose.
</p>

<p>
Involontariamente si teneva le mani sul ventre e si
mordeva il labbro smorto; a un certo punto si appoggiò
con tutto il peso della persona contro il braccio di lui,
come nella vertigine di uno svenimento. Erano sempre su
la soglia della casa; egli fece venire una vettura e vi sospinse
l’Eugenia.
</p>

<p>
— Dunque? raccontami... Non puoi parlare?
</p>

<p>
Ella scosse il capo.
</p>

<p>
— Soffri?
</p>

<p>
— Sì, molto, — disse fievolmente.
</p>

<p>
— Ma non è tutto finito?
</p>

<p>
<span class="pagenum" id="Page_37">[37]</span>
</p>

<p>
— Finito, ma...
</p>

<p>
— Cosa?
</p>

<p>
— Una emorragia, credo...
</p>

<p>
— Non cessa?
</p>

<p>
— No. E dolori, così forti, così forti!... Vorrei urlare...
</p>

<p>
Dette in uno scroscio di lacrime, nascondendo la faccia
contro la sua spalla.
</p>

<p>
— Povera me, ho paura!...
</p>

<p>
— Vedrai, non sarà nulla. Un poco di pazienza: i dolori
passeranno.
</p>

<p>
Ogni scossa della vettura le traeva un piccolo grido;
era così contraffatta da non potersi più riconoscere; stava
china sul grembo straziato come per soffocarne gli spasimi.
Egli era turbato, e per mostrarle un poco d’amore
le mise un braccio intorno alla cintura. Non aveva busto,
la gonna era mezzo sganciata sotto il corto mantello:
egli sentì che ad ogni tratto sussultava, come se
un acerbo dolore, nel grembo, la martellasse. Allora la
baciò sul collo, dove i capelli schiacciati e sciolti serbavano
l’impronta del cuscino su cui s’era dibattuta; fu carezzevole
per darle coraggio, per farla guarire con un
poco di persuasione.
</p>

<p>
Giunti presso la casa comune, si divisero; ella, trascinandosi
a fatica, salì nelle sue stanze; ma non potendo
più reggere ai dolori si mise in letto. Egli rincasò pure,
attendendo la sera. Una indefinibile paura gli opprimeva il
cuore; passò venti volte nella corte per spiare dalle finestre
nella casa del farmacista: ogni tanto lo vedeva seduto
presso l’uscio a leggere il giornale, ogni tanto in
bottega a vendere medicine.
</p>

<p>
Era già tardi, stavano già pranzando, ed Arrigo sperava
ormai che tutto finisse bene, quando il Riotti entrò come
un pazzo mettendosi a gridare:
</p>

<p>
— Venite! venite! Donna Grazia, vi prego!... l’Eugenia,
l’Eugenia...
</p>

<p>
— Che c’è!
</p>

<p>
— L’Eugenia muore! Correte!
</p>

<p>
Donna Grazia corse di sopra, gli altri si adunaron nella
bottega del farmacista, chi per le scale, chi a pian terreno.
<span class="pagenum" id="Page_38">[38]</span>
Solo Arrigo rimase fuori, nella corte, pavido come
la morte.
</p>

<p>
Si trovò che l’Eugenia era sul letto, svenuta, con le
coltri gettate all’indietro, madide di sangue; e dappertutto
ne gocciolava: sangue, sangue.
</p>

<p>
Paolo andò a telefonare per un medico, Stefano si mise
ad empire catinelle d’acqua, sua moglie a far compresse.
Le diedero aceto a fiutare, le aspersero la fronte, le strofinarono
le tempie, senza che nemmeno si movesse. Il
Riotti si dimenava disperato, voleva far mille cose, ma
non poteva più guidare i proprii atti.
</p>

<p>
— Cos’è mai? cos’è mai?... S’è messa in letto senza
dirmi nulla. Salvatela, donna Grazia, per l’amore di Dio!
Toccatele il cuore, fate che rinvenga almeno! Che parli! — E
piangeva.
</p>

<p>
Sopraggiunse il medico, un amico del Riotti, un vecchio.
Allontanò tutti dal letto, si chinò su la svenuta,
guardò, guardò meglio... poi volse gli occhi intorno, con
stupore.
</p>

<p>
— Ma cos’è — gemeva il padre. — Dimmi se c’è pericolo...
</p>

<p>
— Mándali via, — disse questi laconico, segnando i
due estranei. I del Ferrante si ritrassero e chiusero
l’uscio.
</p>

<p>
— Un aborto, — fece il medico.
</p>

<p>
— Eh! Sei pazzo?
</p>

<p>
— Emorragìa in seguito a procurato aborto, — ribadì
chiaramente il medico. E con quella pacatezza dell’uomo
solito a lenire il male altrui, comunque sia generato, si
mise a prodigarle i rimedi e le cure necessarie.
</p>

<p>
Ma ciò che il Riotti fece, non è a potersi dire. Prese
colui per le spalle, scotendolo, gridò che se n’andasse,
ch’era fuor di senno quella sera; poi si diede a girare
per la camera, in piccoli cerchi, urtando contro i mobili.
Donna Grazia socchiuse la porta e scivolò dentro; si mise
ad aiutare il medico, il quale finalmente, non potendo altro
ottenere dal Riotti, gl’intimò che tacesse o l’avrebbe cacciato
a forza, poichè, se il vicinato udiva quelle voci, egli
avrebbe dovuto denunziar la cosa.
</p>

<p>
<span class="pagenum" id="Page_39">[39]</span>
</p>

<p>
La ragazza ora stralunava gli occhi e rinveniva lentamente;
il fiotto di sangue cominciava con lasciarsi frenare.
Ma ella vaneggiava, e qualche frase rotta le uscì
dalla bocca. Disse molte cose incomprensibili, poi un nome
distinto, ch’era quello di Arrigo, le suonò su le labbra.
E lo chiamava, e quel nome tornava in tutte le frasi del
suo delirio, quel nome che raccontava il suo grande
peccato.
</p>

<p>
Ma quando scesero a cercare di lui, egli non v’era più.
Era scomparso, fuggito, e nella corte i vicini bisbigliavano
già una storia, guardando quella finestra del mezzanino
dietro la quale passavan ombre.
</p>

<div class="chapter">
<p><span class="pagenum" id="Page_40">[40]</span></p>

<h2>VIII</h2>
</div>

<p>
Per una quindicina di giorni egli non si fece più vedere;
visse allo sbaraglio, coi pochi soldi che aveva in
tasca e nessuno cercò di lui. Per due settimane l’Eugenia
rimase in letto, fuor di pericolo ma tuttavia malata.
La faccenda venne in chiaro fra le due famiglie,
poichè la ragazza stessa l’aveva raccontata fra singhiozzi
e lagrime, senza ometterne alcun particolare, e sopra
tutto invocando a propria difesa quella promessa di matrimonio
che s’eran scambiata fra loro. Il Riotti, sbolliti
i primi furori e perduta l’irruenta sua verbosità, era rimasto
accasciato, rotto in due, come un uomo che avesse
ricevuto sul capo un gran colpo di mazza.
</p>

<p>
Nella camera della figlia non entrava più. Sul principio
aveva parlato d’ucciderla, di rinnegarla, di metterla
sul marciapiede come una ragazza perduta, ma non ne
fece nulla ed infine si convinse che il meglio fosse tacere
per non dar esca al pettegolezzo che già infuriava
nel vicinato.
</p>

<p>
Dunque raccontarono che la ragazza avesse un’enterite,
e chi la curava era Donna Grazia, con la sua figlia
maggiore. Cercavano entrambe, coi propri sacrifizi, di
sminuire agli occhi del farmacista l’inaudita colpa di
Arrigo.
</p>

<p>
Ma il pover’uomo s’era chiuso in un silenzio di mutolo
e viveva meccanicamente fra il banco della sua
farmacia e la poltrona della saletta contigua. Buona
ventura fu se non diede qualche veleno in cambio d’innocue
<span class="pagenum" id="Page_41">[41]</span>
polverine. Mangiava quel tanto che gli bastasse a
non morir di fame, leggeva come prima il giornale, ma
senza più capirvi nulla, e non v’era caso, lui tanto ciarliero,
di udirlo scambiare una mezza parola coi clienti
che andavano e venivano da mattina a sera.
</p>

<p>
Cinque o sei volte al giorno saliva le scale in punta di
piedi per andar a mettere l’occhio fra le connessure dell’uscio
e gettare uno sguardo verso il letto della figlia.
Ma non voleva che lo vedessero, e solo qualchevolta, con
un tono burbero, con una voce che aveva perdute tutte
le sue belle tonalità, chiedeva a Donna Grazia come andasse
la malata. Non osava più mostrarsi nella corte, per
quel certo risolino che intravvedeva su la bocca di tutte
le persone del vicinato, nè Stefano ardiva venirgli a parlare,
sebbene quell’uomo gli facesse una gran pena ed egli
sentisse, nella sua naturale onestà, di dovergli pur qualcosa.
Ma una sera finalmente, preso il coraggio a due
mani, l’occhialaio sporse il capo con timidezza nella retrobottega
del farmacista.
</p>

<p>
Costui leggeva e fece le viste di non averlo veduto.
</p>

<p>
— Senti, Guglielmo... — incominciò Stefano. — Io non
sono responsabile di quello che ha fatto e che farà in
avvenire quel mio figlio disgraziato, ma sento il bisogno
di venirti a chieder scusa e spero non ti scorderai che
siamo vecchi amici.
</p>

<p>
Gli tremava una tale commozione nella voce, che il
Riotti torse il naso dal giornale e lo sogguardò di sbieco.
</p>

<p>
— Meno chiacchiere! — inveì. — Non conosco più nessuno.
Ma visto che sei qui, veniamo a patti chiari.
</p>

<p>
L’altro avanzò di qualche passo; si sentiva tuttavia così
colpevole che non ardì sedersi e rimase in piedi davanti
al Riotti come davanti un giudice.
</p>

<p>
— Punto primo: dov’è tuo figlio? — interrogò il farmacista.
</p>

<p>
Stefano aperse le braccia:
</p>

<p>
— Non so...
</p>

<p>
— Credo che lo sappiate benissimo, ma per prudenza
lo teniate lontano.
</p>

<p>
— Ti prego di non supporre...
</p>

<p>
<span class="pagenum" id="Page_42">[42]</span>
</p>

<p>
— Io suppongo, se mi permetti, anche di peggio! Suppongo
sopra tutto che da gente onesta non possa nascere
un delinquente di quel genere!
</p>

<p>
La risposta era ovvia, ma l’occhialaio non ne volle trar
profitto. Fece on piccolo gesto di collera, piccolo, quasi
nullo.
</p>

<p>
— Ma ora che la cosa è fatta, — seguitò il farmacista, — inutile
recriminare. Quello che decido è semplice: fa uno
stato a tuo figlio, mettilo in condizioni da vivere almeno
decorosamente, e che si sposino al più presto.
</p>

<p>
— È quello appunto che ti volevo proporre.
</p>

<p>
— Però, intendiámoci... — l’altro soggiunse. — Si sposino
e facciano quel che vogliono, siano felici o vadano a
finire in malora, a me poco importa; ma in casa mia, nè
lai nè lei, mai più!
</p>

<p>
— Via... — mormorò l’occhialaio.
</p>

<p>
— Quanto a noialtri, come se non ci conoscessimo neppure.
Ognuno a casa propria. Perchè, dopo quanto accadde,
non è possibile ch’io perdoni mai più.
</p>

<p>
— Via, Guglielmo, non essere ingiusto...
</p>

<p>
Ma il farmacista gli troncò la parola:
</p>

<p>
— Siamo intesi, e buona sera, — fece, mostrando vagamente
l’uscio.
</p>

<p>
In vita sua non era mai stato così laconico. Stefano se
ne andò; e visto che l’Eugenia era quasi guarita, persuase
la moglie a non bazzicare più in casa del Riotti, poichè
gli pareva che il farmacista esagerasse un poco ne’ suoi
modi brutali.
</p>

<p>
Quando non gli rimase più il becco d’un quattrino nè
il mezzo per trovarne, Arrigo fece ritorno al focolare paterno.
Era pronto a lasciarsi rabbuffare nel peggior
modo, era deciso a cacciarsi nell’uragano come un uomo
perduto.
</p>

<p>
— Me ne sono andato per semplificare le cose, — ebbe
la sfrontatezza di dire al padre, non appena lo vide. — Se
fessi stato qui presente, chissà mai che pandemonio!
</p>

<p>
Donna Grazia, sventatamente, si lasciò sfuggire:
</p>

<p>
— Forse è stato meglio così. — Ma vide il marito lanciarle
un’occhiataccia e non aggiunse altro.
</p>

<p>
<span class="pagenum" id="Page_43">[43]</span>
</p>

<p>
Ad Arrigo furon risparmiati rimproveri e scene, poichè
nessuno si sentiva il coraggio di lottare con lui; ma in
breve lo misero al corrente delle decisioni ch’erano state
prese.
</p>

<p>
— Sposerai l’Eugenia non appena col tuo lavoro ti sarai
procurata la certezza di poter campare. È tempo che
tu finisca di accumulare malanni.
</p>

<p>
— Ma, un momento... — fece Arrigo.
</p>

<p>
— Non devi discutere! — l’interruppe il padre, spiegando
per la prima volta una certa energia. — Ti cercherò
un impiego, e lo accetterai, qualunque esso sia, visto
che non hai voluto continuare gli studî.
</p>

<p>
— Un impiego? — mormorò Arrigo.
</p>

<p>
— Sì, ed al più presto. Eravamo già d’accordo su questo
punto prima della villeggiatura, dunque ti prego di
non ribattere parola, perchè altrimenti fra me e te si
viene ai ferri corti: io ti metto fuori di casa, senza un
soldo in tasca, e vattene con Dio!
</p>

<p>
Arrigo piegò il capo, sembrandogli questa volta che si
parlasse sul serio. Con quella prudenza calma e riflessiva
ch’era innata in lui, pensò che a ribellarsi c’era tempo
in séguito, e per intanto gli convenisse lasciar correre un
po’ d’acqua sotto i ponti.
</p>

<p>
Per via d’amicizie il padre giunse a trovargli un posto
d’apprendista in una piccola banca privata, e Arrigo, fattesi
cucire due mezze maniche d’alpagà, si mise a frequentar
ogni mattina l’ufficio, puntualmente, riuscendo
persino a farsi benvolere, perch’era di pronto ingegno ed
aveva una bella calligrafia.
</p>

<p>
Del resto egli non s’apparecchiava a vivere da mediocre
nè da bottegaio; era vicino a compiere i vent’anni, andava
incontro alla vita con imperiosi desiderii, una grande ambizione
gli si era da qualche tempo accesa nell’animo:
quella di volersi ad ogni modo arrampicare, con le mani,
co’ piedi o co’ denti, per il dirupo scabroso della vita, finchè
gli paresse d’esser giunto in un luogo ameno e dilettevole
dove piantar le sue tende.
</p>

<p>
Non avrebbe sposata l’Eugenia; non voleva certo una
farmacia per dote nè per eredità una bottega d’occhialaio;
<span class="pagenum" id="Page_44">[44]</span>
non in quel suburbio fuligginoso d’officine avrebbe
consumata una vita oscura. Ben altro lo tentava, ben
altre visioni accendevano le sue speranze giovanili. Vivere
voleva; vivere con tutto il prestigio, con tutto lo
splendore, con tutto il gaudio che può essere in questa
parola. Purificarsi di quella borghesia che portava indosso
come una veste non sua, mescersi tra quelli che
invidiava, tra que’ giovini signori, arbitri d’eleganze,
scialacquatori di ricchezze, amici di belle donne, frequentatori
di saloni, di teatri, d’ippodromi, piccola signoria
che regnava nella città con grande sfarzo e con grande
millanteria.
</p>

<p>
Perchè intristirsi nelle oscure botteghe, quando tanta
luce sfavillava nelle sale dei palazzi, nei ridotti dei teatri,
nei gabinetti delle cene? Perchè schiantarsi al lavoro,
per essere miserabili sempre, quando con un po’ di baldanza
ed un po’ di fortuna si poteva in ogni caso tentare
una più alta meta? Cosa gli mancava per questo?
Non le maniere signorili nè la presenza piacevole, non la
fredda e calma volontà che serve a riuscire nella vita,
non la coscienza inesorabile che bandisce ogni scrupolo
dinanzi allo splendore della meta, non il barbaro coraggio
di rompere i vincoli che potessero impedirgli la
sua libera via. Ma una cosa gli mancava: il denaro.
E di questo si sarebbe impossessato con tutte l’arti e
con tutte le frodi, poichè la vita valeva la pena d’essere
vissuta e tutto il rimanente non era che sterile
menzogna.
</p>

<p>
Questo egli pensava, allineando cifre nei registri del
banchiere, sopra una scrivania carica di scartafacci, e
guardando con la coda dell’occhio il lento volgersi delle
sfere nell’orologio a pendolo.
</p>

<p>
Questo pensava la sera, curvo su l’archetto del suo violino;
la notte, nelle profumate coltri di Mercedes la bruna.
</p>

<p>
Il Riotti non si era degnato ancora, o forse non aveva
osato venirgli a parlare; le due famiglie vivevano in
guerra taciturna, e, chiusa ciascuna dietro la sua trincera,
stavan aspettando ii giorno di quelle nozze riparatrici. Ma
non v’è cosa al mondo, per quanto grave paia, che il
<span class="pagenum" id="Page_45">[45]</span>
tempo e la naturale smemoratezza degli uomini non riescano
a porre in dimenticanza.
</p>

<p>
Così l’Eugenia era guarita e s’era messa con soave
pazienza a preparare il suo corredo da sposa. Quel repentino
dramma non aveva lasciata una traccia gran che
profonda nel suo placido cuore. Subiva in silenzio le
diurne iracondie del padre, ma intanto s’era ben rimessa
in carne, aveva ripreso il suo bel colore di pomo granato,
le sue pantofole di lana, l’uncinetto instancabile, i
romanzi d’amore.
</p>

<p>
Con una facilità sorprendente s’era dimenticata di non
essere più vergine; era tornata la fanciullona laboriosa e
quieta, che viveva nelle piccole stanze della sua casa come
una tartaruga domestica, mangiando con appetito insaziabile
e covando nel petto, come un tepido scaldino, il suo
paziente amore.
</p>

<p>
Ma il Riotti bolliva. Non più dell’onta patita, non più
del malanno che gli era capitato in casa, ma di quel divieto
al quale s’era condannato da sè col mettere al bando
i del Ferrante. E doveva rimanersene solo a rimasticar
la sua collera! Che mai? Facevan gli offesi ora? Non
sentivano dunque il bisogno di venirgli a dir qualcosa?
</p>

<p>
Il figliuol prodigo era tornato all’ovile. Oh, lo aveva ben
intravveduto, e più d’una volta, per la finestra e per l’uscio;
aveva inteso anche il miagolìo di quel suo maledetto
violino! Egli s’era immaginato nei primi tempi di vederselo
venir davanti, a ginocchi, sommesso a tutte le sue folgori,
e chissà mai quante volte aveva elaborata nella mente la
sua prima filippica. Invece quel silenzio lo tormentava
più d’ogni altra cosa poichè di consueto la sua collera
sbolliva nell’eruzione delle parole come quegli incendi che
vanno tutti in fumo.
</p>

<p>
Quante volte non fu sul punto di varcar la soglia del
vicino e mettersi a gridare improperi finchè ne avesse il
cuore libero! Ma una inflessibile fierezza lo tratteneva e
molti mesi passarono di coperte ostilità.
</p>

<p>
L’occhialaio, dal canto suo, si sentiva rimordere il cuore;
gli pareva d’essere ingiusto verso quell’uomo così acerbamente
colpito nell’orgoglio e nell’amore paterno per opera
<span class="pagenum" id="Page_46">[46]</span>
d’uno de’ suoi; ma d’altra parte aveva egli pure la sua
propria fierezza e non sapeva risolversi a muovere il
primo passo, dopo ch’egli lo aveva trattato da meno di un
domestico. La colpa d’Arrigo era certo imperdonabile, ma,
in fondo, che ce ne potevan loro? Per riparare al malanno,
per mostrargli quanto ne fossero dolenti, non gli
avevano forse curata la figlia come una figlia lor propria?
Non avevan súbito consentito a quella riparazione, che
infatti era doverosa? E, per tutto ringraziamento, lui lo
aveva messo alla porta, lui s’era barricato nella sua bottega
senza farsi rivedere più. Tuttavia come doveva sentirsi
abbandonato e triste quel pover’uomo!...
</p>

<p>
Una sera finalmente, una sera che il buon Stefano soffriva
d’emicrania, messo da parte il rancore prese una
grande risoluzione: mandò il giovine di bottega in farmacia
per comprare un grammo di migranina.
</p>

<p>
— Un grammo di migranina!... — aveva gridato il farmacista,
scattando su dal banco. — Per chi? per il tuo
padrone?
</p>

<p>
— Già, per il mio padrone.
</p>

<p>
— Ebbene, se lo venga a prender lui, se lo vuole. Se
no crepi!
</p>

<p>
L’occhialaio v’andò, e si buttarono le braccia al collo.
</p>

<div class="chapter">
<p><span class="pagenum" id="Page_47">[47]</span></p>

<h2>IX</h2>
</div>

<p>
Finirono con cacciarlo via dalla banca, perchè s’era
stancato in breve d’insudiciarsi le dita con l’inchiostro violetto
senza guadagnare il becco d’un centesimo. Da un
pezzo era divenuto sfaccendato e scontroso; giungeva la
mattina in ritardo, con gli occhi pieni di sonno, per aver
consumata la notte al giuoco od in fatiche d’amore. Diede
Un giorno una rispostaccia al suo capo ufficio, che lo mise
alla porta sui due piedi.
</p>

<p>
Il padre, a tale notizia, montò in furore, aggredendo
Arrigo con tale veemenza di parole, come fino allora non
aveva osato mai. Invecchiando, il suo carattere si inaspriva.
Ma dovette arrendersi davanti ad una risposta
ben recisa.
</p>

<p>
— Ho passato i ventun anno ormai, caro babbo. E ti
prego di non scordare che ogni uomo ha il diritto, a una
certa età, di vivere secondo le proprie inclinazioni. Puoi,
se ti piace, sospendermi quel piccolo assegno mensile, che
forse ti costa un sacrificio, e puoi anche mettermi fuori di
casa, qualora tu lo voglia: ma devi lasciarmi intera la
mia libertà, perchè, di questa, non intendo far sacrifizio
a nessuno.
</p>

<p>
Il padre non seppe che dire; gli lasciò l’assegno, se lo
tenne in casa, e parve non curarsi più di lui. Ma c’era
l’altro, il Riotti, che aveva man mano riprese le vecchie
abitudini e ficcava il naso in tutti gli affari de’ suoi vicini.
Per un tacito accordo, egli ed Arrigo evitavano sempre
di rivolgersi la parola, ed anche d’incontrarsi, quando
potevano farne a meno. Ma ora che il giovinotto pareva
prendersi a gabbo la faccenda del matrimonio, e di tutt’altro
si curava che d’essere il fidanzato dell’Eugenia,
<span class="pagenum" id="Page_48">[48]</span>
il farmacista non seppe tacere più a lungo, ed una sera
fece pregare padre e figlio di venire in bottega da lui.
Era presente anche l’Eugenia, la quale si faceva rossa
come fuoco non appena udiva pronunziare il nome d’Arrigo.
Costui venne con la sigaretta in bocca, senza mostrare
il minimo impaccio, senza parere affatto compreso
della solennità con cui l’accolse il Riotti. Questi entrò súbito
nell’argomento.
</p>

<p>
— Per mia norma vorrei conoscere il giorno che avreste
fissato per il matrimonio, — disse con voce beffarda, fissando
l’uno e l’altro con aria di provocazione.
</p>

<p>
— Caro amico, — Arrigo rispose con spavalderia, — credete
forse che si prenda moglie come si beve un
bicchier d’acqua? Ci vuol tempo a riflettere. Quanto al
giorno, francamente, non vi ho per ora nemmeno pensato.
</p>

<p>
S’udì la seggiola che portava il peso del Riotti scricchiolare
sinistramente.
</p>

<p>
— Di questo non dubitavo! — disse. — Ma è per potervi
pensare insieme che vi ho pregati di venir qui.
</p>

<p>
— Mio caro e buon Riotti, — l’interruppe Arrigo, — lasciamo
le pompe, i modi magnifici ed il tono d’accademia;
discorriamo da buoni amici, con semplicità. Finora
ho evitato di venirvi a parlare perchè mi sentivo in
colpa verso di voi e non volevo sprecare molte parole
inutili. Ho commesso una sciocchezza, ed ora che l’occasione
si presenta, ve ne chiedo scusa; di tutto cuore ve
ne chiedo scusa.
</p>

<p>
Obbligatissimo! — borbottò l’altro, un po’ sorpreso
tuttavia.
</p>

<p>
— Ma, quando si è fatto il male, chiederne scusa non
vuol dir nulla; bisogna ripararlo piuttosto, ed io sono
pronto a farlo, se così vi piace. Solo vi pongo una domanda:
Come posso io prender moglie? In che modo le
darei da mangiare?
</p>

<p>
L’altro volle interromperlo.
</p>

<p>
— Lasciatemi finire, — seguitò Arrigo. — Voi sapete
benissimo che non possiedo un soldo, nè il mezzo di guadagnarne,
per ora. Soggiungerò io stesso, per non lasciarlo
<span class="pagenum" id="Page_49">[49]</span>
dire da voi, che non ho alcunissima voglia di lavorare,
che son pieno di debiti fino al collo, che amo
giuocare, andare a teatro, spendere, divertirmi con le
donne... vivere insomma! Se vi riesce tuttavia di trovare
in me la stoffa d’un marito, parola d’onore, ve ne sarò
gratissimo!
</p>

<p>
Il Riotti fu percosso d’un tale stupore che non ebbe
fiato per rispondergli e fissò l’occhialaio con uno sguardo
smarrito.
</p>

<p>
— Dunque... — volle dire.
</p>

<p>
— Dunque, concludiamo, — fece Arrigo. — Ho abusato
di vostra figlia, ed è naturale che ripari al malanno,
sposandola. Solo non venite a parlarmi del giorno, del
mese, e neanche dell’anno, perchè dall’oggi al domani
non si conclude nulla di buono e di serio. Appena sarò
in condizioni da poter prender moglie decorosamente mi
ricorderò della promessa che ho data. Ma fino a quel
tempo, vi prego di lasciarmi vivere in pace. Tanto più
che, se io m’impegno a sposar l’Eugenia, l’Eugenia
viceversa è liberissima di sposare chi vuol lei, qualora
nel frattempo le cápiti un giovine che valga un po’ meglio
di me.
</p>

<p>
— Ah, cáspita! — scoppiò a dire il farmacista, che
aveva finalmente ritrovato l’uso della parola. — Cáspita!
cáspita!... Questa è un po’ grossa!
</p>

<p>
— Vi ho parlato da galantuomo, signor Riotti, e spero
che in séguito me ne terrete conto.
</p>

<p>
— Da birbante, hai parlato! da malandrino! da canaglia!
Ah, no, per Dio! non credere d’aggiustarla così!
</p>

<p>
— Sentite, signor Riotti, — concluse Arrigo, — io son
uomo di poche parole: quel che dico dico, e non c’è forza
al mondo che sappia rimuovermi da una decisione presa.
Inoltre non mi piace d’essere insultato nè di venire a
male parole con uomini più vecchi di me. Per il che vi riconfermo
quel che ho detto e vi auguro la buona sera.
</p>

<p>
Se ne uscì calmo calmo, accendendo un’altra sigaretta.
Poco dopo l’occhialaio, riconosciuta vana ogni speranza di
ragionare col farmacista, pensò che meglio fosse andarsene,
e fece come lui.
</p>

<p>
<span class="pagenum" id="Page_50">[50]</span>
</p>

<p>
Arrigo si diresse verso la solita bisca, ove da qualche
tempo gli arrideva una straordinaria fortuna. Dopo aver
pagate, come ogni altro giocatore, le spese del suo noviziato
e maledetta l’ingiusta fortuna e trascorse ore insonni
a ragionar col demone che dispone fortuitamente le carte
sui ciechi tavolieri, dopo aver osservato col suo freddo
spirito coloro che perdevano sempre e coloro che più
spesso vincevano, egli era divenuto in breve uno di que’
freddi e cauti giocatori che sanno in fin de’ conti aver ragione
anche dell’azzardo capriccioso, contrapponendo alle
altrui debolezze la propria inflessibile virtù.
</p>

<p>
Non più le carte amava nè l’alea che tende i nervi e
tien sospeso il respiro sopra il sorteggio d’un punto; ma
s’era invece prefissa una nitida volontà di vincere, di afferrar
nel suo pugno quel denaro che tanto gli era necessario
per i suoi prossimi destini. Conosceva i suoi compagni
di gioco, aveva esercitato sopra ognun d’essi un
esame acuto, e quand’essi, eccitati o stanchi, nell’ore
tarde rincorrevano il denaro perduto, egli, che tutta sera
aveva temporeggiato, apriva sagacemente la sua battaglia
senza lasciarsi vincere da alcuna ingordigia nè distogliere
da alcuna pietà. Si era persuaso che al giuoco pure, come
nell’altre contese della vita, la fortuna conta per molto
ma il carattere fermo vale ancor più. E da qualche tempo
la sorte lo compensava di aver fiducia in sè stesso più che
in lei. Durante gli ultimi tempi aveva raggranellata una
considerevole somma.
</p>

<p>
Allora donò al fratello Paolo tutta la sua guardaroba
d’elegante suburbano e si fece rinnovare le squamme dai
primi abbigliatori della città. Sapeva che sarti e calzolai
creano la più immediata, forse la maggior distinzione
fra uomo ed uomo, poichè, in questo mondo bizzarro,
che vive d’apparenza e si pasce d’esteriorità, il prossimo
fa sempre miglior viso al cerretano bene agghindato
che non al galantuomo il qual non cura l’eleganza de’
suoi modi e del suo vestire.
</p>

<p>
Allora cominciarono a giungere nella modesta casa dell’occhialaio
fattorini e commessi, che portavan pacchi
enormi, ben ravvolti in una carta soffice, dalla ditta vistosa;
<span class="pagenum" id="Page_51">[51]</span>
le sorelle accorrevano a guardare con una curiosità
mista d’invidia quelle meraviglie che il ricco fratello si
comandava per i suoi diletti.
</p>

<p>
Con questi abiti nuovi, con queste camice fine, che la
mamma non avrebbe osato affidare alla lor semplice lavandaia,
con quelle scarpine lucide, odorose di buon
cuoio, con que’ fazzoletti sottili come tele di ragno, con
que’ capelli tirati a lustro, d’una forma un po’ eccentrica,
e tutto quel lino e tutta quella seta e tutta quella
buona materia delicata, rara, odorosa, — una specie di
aureola s’involse intorno al primogenito. Ne furono tutti
sorpresi, ed un poco anche il padre, quel buono semplice
padre, che non poteva scordarsi d’aver concepita
sopra il suo primogenito qualche speranza veramente ambiziosa.
</p>

<p>
— Ho vinto al giuoco, — questi raccontò, per spiegare
ogni cosa. E siccome non era punto avaro, dispensò regali
ad ognuno.
</p>

<p>
— Bada, — lo ammoniva il padre: — oggi si vince,
domani...
</p>

<p>
— Domani si può vincere ancora.
</p>

<p>
E spiegò al padre che il giuoco è un affare, come
ogni altro affare, dove il sangue freddo ha onestamente
ragione dei nervi altrui. Poi sapeva, a tempo e luogo,
essere carezzevole, persuadente; nella casa, nonostante
i suoi continui malanni, si era sempre nutrita per lui una
certa predilezione, ed ora, con quella coscienza pieghevole
della gente borghese, finirono con pensare che in
fondo, se gli riusciva di menar la vita del gran signore
senza commettere alcunchè di male, non bisognava poi
dargli torto nè condannarlo per partito preso. Faceva
piacere a tutti vederlo uscire, attillato e azzimato come
un damerino, sapere che alle volte pranzava nei ristoranti
più cari e si metteva l’abito nero per andarsene a
teatro in poltrona. Che buon profumo avevano, in quella
retrobottega odorosa d’aglio, i suoi fazzoletti fini, quando
se li toglieva di tasca! S’era cambiata la pettinatura, il
taglio dei baffi, il modo di camminare, il modo di fumare
la sigaretta, e pareva quasi che parlasse una lingua
<span class="pagenum" id="Page_52">[52]</span>
più forbita, che gettasse un riverbero d’eleganza su tutte
le cose ch’erano intorno a lui. Questo era avvenuto rapidamente,
in pochi mesi. Ognuno si sentiva quasi lusingato
d’avere un vincolo di parentela con lui, e da quella
trasformazione ognuno sperava di poter trarre un suo
particolare vantaggio. Il padre avrebbe forse potuto in
séguito risparmiare quell’assegno mensile che gli faceva
un gran vuoto in cassa; la madre e le sorelle contavano
di tempo in tempo su qualche regalo costoso; il fratello,
quel buon Paolo sempliciotto e modesto, era il solo forse
che in verità non sperasse nulla e che osservava tutte
queste cose con un certo sdegno indifferente.
</p>

<p>
Il Riotti, che di lontano aguzzava l’occhio a tante novità,
non osava dir nulla in modo aperto, ma obliquamente
faceva certe sue grandi prediche velenose contro le bische,
i nottambuli e le donne di malaffare.
</p>

<p>
Con la Mercedes era capitato un guaio. Buona ma gelosa,
disinteressata ma piena d’amor proprio, come tutte
le donne venali quando si dànno per amore, aveva tollerato,
sì, che Arrigo rendesse incinta una ragazza per bene,
perchè le signorine, via, quasi non contano, e tutto questo
era stato, come diceva lui, uno scherzo... ma non poteva
mai, mai, tollerare che le si facesse un torto con donne del
suo mestiere, perchè in tal caso, oltre la gelosia, c’entrava
lo scredito e c’erano in più le beffe.
</p>

<p>
Appunto era capitata lì, nel teatrucolo dov’ella cantava,
una danzatrice Tunisina, la quale, sotto il pretesto di
esibire certe figurazioni estetiche, si mostrava in scena
sconciamente nuda, con un gran dimenìo d’anche formose,
una bella curva di reni, una ricca plastica di poppe arrossate,
sotto lo schermo di pochi veli. Fece chiasso; la sala
per tutta la quindicina rigurgitò. E gente venne che per
solito non bazzicava in quel teatro, gente che poteva,
senza ledere il suo prestigio, dare una capatina in quei
ritrovi equivoci, a brigate di cinque o sei, farvi un rumore
indiavolato e poi andarsene via con un affettato sorriso
di noia. Venivan taluni con le loro amanti, lucide di gioielli,
ondose di piume, e le povere cortigianelle di quel teatro
suburbano tutta sera stavano a rimirarle con occhi affascinati,
quasi fosser idoli.
</p>

<p>
<span class="pagenum" id="Page_53">[53]</span>
</p>

<p>
Miris la Tunisina eseguiva una danza del ventre in
verità irritante, che poteva qualche strano miracolo anche
sui noiati ammiratori delle danze di Salomè, ed aveva,
come disse argutamente uno scultore allora in voga nei
cenacoli cittadini, «le più belle ginocchia di maomettana
che mai fosse stato lecito vedere sopra un altare della
cristianità.»
</p>

<p>
Quando molti l’ebbero goduta, un uomo dabbene, calvo
di cranio e ricco d’esperienza, che aveva una fonderia
di metalli ed era qualcosa nelle cariche del Comune, la
tolse dalla scena e se la fece sua. Sua, beninteso, come
piace o come torna comodo a questi noleggiatori di donne,
che si recano a trovarle prima del pranzo in vettura chiusa
e vi tornan la sera, imbacuccati nella pelliccia, quando non
devon accompagnare a teatro la consorte, ahimè, legittima.
Consuman poco e pagan bene, lasciano forzatamente una
grande libertà, sono la vera provvidenza delle donnine
allegre e di tutti coloro che, per spender meno,
accettano i ritagli di tempo e divengono «amanti del
cuore.»
</p>

<p>
Miris fu la prima donna, forse l’unica donna, che
Arrigo pagò. Ma era Tunisina, e gli parve con questo
di umiliarsi meno. Se n’era fortemente incapricciato per
quel sapore che aveva di lussuria esotica, ed una sera la
condusse a cena. Fu male forse, perchè la Mercedes non
meritava questo affronto. Ma egli sperò che la Mercedes
nulla ne sapesse. Purtroppo invece non mancò il premuroso
informatore.
</p>

<p>
Ella non si morse le dita nè si strappò i capelli, ma
con quella bella risolutezza delle donne di temperamento,
appena vide Arrigo, gli lasciò andare due stupendi manrovesci,
e mamma Gilda si mise a ridere di così buon
cuore che Arrigo non seppe più se dovesse imbizzarrirsi
o riderne a sua volta.
</p>

<p>
Del resto era stanco della Mercedes; ella dal canto suo,
cominciava col noiarsi di quella vita monotona, che le
faceva perdere molte buone scritture: l’occasione si presentava
propizia, e da quel giorno non si videro più.
</p>

<p>
Ma lo sorprese l’uomo dabbene in casa della Tunisina,
<span class="pagenum" id="Page_54">[54]</span>
certa volta che vi capitò fuor d’ora. E in letto li sorprese,
che prendevano il caffelatte verso le due del pomeriggio,
con un appetito invidiabile. Colui si chiamava
Cesare Farra; era un uomo senza nervi, con una lanugine
ancor biondiccia intorno al mento grasso, le labbra
tumide, gli occhi piccoli e furbi sotto gli occhiali a cerchio
d’oro. Non si scompose, non si meravigliò; chiese
venia del disturbo, e da quell’uomo d’affari ch’egli era,
tratto di tasca il portafogli, liquidò seduta stante il suo
debito con la Tunisina. Miris, per urbanità voleva infilarsi
la vestaglia ed accompagnarlo almeno fino all’uscio. Ma
egli rispose che conosceva la strada, e se ne andò com’era
venuto.
</p>

<p>
Che fare? La Tunisina era donna di spirito e non perdette
il tempo in querimonie vane.
</p>

<p>
— In fondo in fondo preferisco ballare! — disse ad
Arrigo che cercava di scusarsi. — Poi, se non fosse capitato
con te, sarebbe capitato con un altro... Dunque non
ci badare.
</p>

<p>
E siccome avevan sonno ancora, spenser la lampadina
e beati si riaddormentarono.
</p>

<p>
Ma da questo fatto incominciò a correre la fama d’Arrigo
nella combriccola dei giovani signori che, sempre
all’erta di scandali e di peripezie, non avevano tardato a
sapere il come ed il quando Cesare Farra avesse côlta in
flagrante la sua bella Tunisina. E quel nome di Arrigo
del Ferrante, che doveva più tardi suonare su le bocche
di tutti, fu per la prima volta commisto alle risate che
si fecero in danno del loro amico beffato. Poichè Cesare
Farra si compiaceva di frequentare la gioventù e viveva
con essi le ore notturne, da buon camerata, egli pure
tavernando e giocando con lena instancabile. Raccontò agli
amici la sua disgrazia, con disinvoltura lepida, quando
comprese che tutti la sapevano già.
</p>

<p>
A quelli cui la medesima sorte può capitare da un giorno
all’altro, dà sempre allegrezza e conforto il conoscere un
cornuto di più.
</p>

<div class="chapter">
<p><span class="pagenum" id="Page_55">[55]</span></p>

<h2>X</h2>
</div>

<p>
Cantava quell’anno al teatro d’Opera una cantante
russa dalla voce soave, una donna coperta di gioielli da
capo a piedi, leggiadrissima e capricciosamente onesta.
Era stata, dicevasi, l’amante d’un Granduca, poi d’un
Pascià egiziano, che avevano profuse ricchezze intorno
alla sua voluttuosa persona.
</p>

<p>
Di fattezze non era veramente bella, ma possedeva quella
singolare dolcezza delle donne slave, quello sguardo innamorato,
pieno di sogno, di lontananza, di malinconia,
che talora inebbria e talora comunica l’inesprimibile angoscia
del suo smarrimento. Aveva una scollatura magnifica,
le spalle ben tornite, che si aprivano con la mollezza
d’un grande ventaglio, le braccia lente, insidiose, morbide,
quasi rotte nelle giunture, che parevan assumere talvolta
l’ondosità e la dolce forma d’una sciarpa di seta;
braccia che, tese e congiunte, avrebbero portato così bene
ai polsi una catena greve, capaci di supplicare come una
voce umile, di carezzare fino al tormento, godendo e prodigando
un lentissimo piacere. Ed al pari di quelle braccia
flessibili, tutta la sua persona pareva muoversi e vivere
in una musica veramente appassionata.
</p>

<p>
La sua voce le somigliava, come un profumo può somigliare
al suo fiore. Calda era la sua voce, soave, tormentosa,
piena di castità limpidissime, di liscivie opache;
profumata era, come se lasciasse ondeggiare nell’aria
qualcosa di sè, qualcosa che penetrava nei sensi, e li stringeva,
e li opprimeva, come un dolore inebbriante.
</p>

<p>
Si chiamava Tatiana Ruskaia; aveva cantato per le maggiori
scene del mondo, innamorando le platee con la sua
passione veemente. Or la tentava la fama antica, se pure
<span class="pagenum" id="Page_56">[56]</span>
oggimai vacillante, di quel teatro italiano che aveva dato
all’arte del canto i più sacri battesimi, quando ancora le
opulente Americhe non ci avevano barattato a prezzo
d’oro per quest’ultima supremazia.
</p>

<p>
Il suo canto infatti aveva riscosso grandi applausi, ma
ella stessa era piaciuta forse più del suo canto. E sopra
tutto era piaciuta in quella gaudente compagnia di giovini
signori che tengono i palchi, i ridotti, i camerini
de’ teatri, gli scanni delle bottiglierie, le tribune degli
ippodromi, le sale fortunose dei circoli ed i salottini delle
cene notturne; gaia combriccola di gente scioperata, che
mangia, beve, gioca, fa all’amore, sopporta la vita senza
soverchia fatica e cerca di spendere il tempo nel miglior
modo che sia.
</p>

<p>
Giovini e vecchi insieme, alcuni ricchi, altri quasi poveri,
intelligenti alcuni ed altri meno assai che mediocri
varii di nascita, d’educazione, d’apparenza, d’animo e di
costume, formano insieme quasi una grande, privilegiata
famiglia, che in cambio d’affetti vicendevoli campa d’abitudini
comuni.
</p>

<p>
E costoro, tutti costoro insieme, s’erano commossi di
lei; avevano iniziata la gara del giunger primo, ed alla
testa s’eran messi coloro che si reputavan adorni d’una
qualsivoglia irresistibilità.
</p>

<p>
Ma la Ruskaia era veramente quella invincibile torre
eburnea che riesce a disperare la pazienza de’ più accaniti
assalti. Li conobbe, li accolse, ne adulò alcuni, altri ne
derise: fu soverchiata di mazzi di fiori, fu tempestata di
lettere d’amore, non ebbe che a scegliere fra chi le offriva
denaro, passione o protezioni; la sua casa fu vigilata,
la sua vettura inseguita, il suo camerino ingombro,
ma tuttavia nessuno l’ebbe. E questo fu noto, se per taluno
millantò.
</p>

<p>
La cosa impensieriva. Ne fu discusso a lungo, anche
nei palchi, durante le visite che si facevano alle belle
signore.
</p>

<p>
Gli ingenui, e furon pochi, si persuasero della sua naturale
onestà; i romantici la credettero innamorata; gli
esperti immaginarono che aspettasse il bue d’oro; i maligni
la supposero malata.
</p>

<p>
<span class="pagenum" id="Page_57">[57]</span>
</p>

<p>
Non era così, affatto. Amava l’arte, il canto, la sua
bella voce, i libri snervanti, i viaggi lontani, le immaginazioni
tormentose. Aveva tanto denaro da non saperne
che fare, tanti gioielli ch’era quasi fatica doverli custodire.
Non era nè onesta nè innamorata nè avida nè malata;
ma non voleva darsi vanamente, senza esaltazione
e senza scopo, così, al primo venuto. Preferiva inasprire
i più vivi desiderii col suo pertinace rifiuto che assoggettarsi
ad un mediocre amore; poichè nel letto solitario
d’una donna bella, ove serpeggia di notte l’insoddisfatta
bramosia di molti sconosciuti forse qualche brivido passa,
più voluttuoso e più torbido che la medesima voluttà.
Poi era noiata: quel Pascià ricco e geloso l’aveva ridotta
quasi all’esasperazione; avrebbe potuto domandargli
la valle del Nilo, ed egli le avrebbe data la valle
del Nilo. Era fors’anco un uomo piacevole, ma con quel
po’ di sangue turco che gli era tuttavia rimasto sotto
le pelle europea, non le concedeva mai pace. Erano avvezzi
ancora alle donne velate, laggiù. Un bel giorno ell’aveva di
nascosto fatto i bauli, complice la sua cameriera, ed insieme
se n’erano fuggite via. Sapeva che il Pascià ne avrebbe
forse pianto come un bambino, ma questo pensiero non la
trattenne. Per ora voleva soltanto cantare, darsi all’arte, mettere
tutta l’anima sua nell’interpretazione della musica, e
venne perciò in Italia, dove non aveva cantato ancor mai.
</p>

<p>
Del resto si sarebbe anche abbandonata, se ne avesse
avuto appena il desiderio. Ma invece passava una crisi,
una di quelle sue crisi che le avvolgevano d’inerzia i
sensi, le fasciavano le vene in una specie di torpore
delizioso. Trascorreva il tempo libero studiando l’italiano,
questa lingua musicale che rende più armonioso il canto;
e per quella facilità nell’apprendere i linguaggi ch’è comune
agli slavi, i suoi progressi eran veloci. Di natura
un po’ nomade, amava i cieli diversi e le diverse vite.
A stagione chiusa, avrebbe fatto un giro per l’Italia; voleva
conoscere questa terra leggendaria, questo paradiso
emerso dal mare con un destino di fiori e di sole. V’era
giunta, per vero dire, con una certa curiosità degli uomini
d’Italia, poichè non v’è donna straniera che non ne abbia
<span class="pagenum" id="Page_58">[58]</span>
tacitamente sognato, ripensando alle infinite leggende che
ne raccontano i libri d’amore.
</p>

<p>
Quelli che aveva conosciuti fino allora, in quel principio
di stagione, l’avevano per vero dire alquanto delusa. Su
per giù li trovava come tutti gli altri; un poco più vivaci,
un po’ meno corretti, con qualche indolenza felina, qualche
sgarbo simpatico, una certa spavalderia nel trattare con
le donne, il denaro facile, il lazzo qualchevolta triviale.
Ma insomma eran gli stessi che altrove, vestiti sul figurino
di Londra, con le stesse pettinature lustre di pomate,
i baffi tagliati a fil di labbro, lo sparato impeccabile,
un grande fiore all’occhiello... E poi? Si era costrutta
nella fantasia un bruno tipo di maschio, tutto
vibrante come una musica concitata, un tipo di possessore
impetuoso e dolce, con lo sguardo pieno di menzogna,
di crudeltà e di carezze, con la voce ch’entrasse fin nell’anima,
subdolamente, come un veleno. E qualche volta
sognava di sdraiarsi vicino a lui, tutta morbida, tutta
pigra, con un gran desiderio di sentirsi prendere... Ma
erano cose recesse, fuggevoli, che accarezzava con la
fervida immaginazione, quasi per divertire la capricciosa
bambina ch’era nascosta in lei.
</p>

<p>
Arrigo la vide per la prima volta sulla scena, e tornò
a casa irritato, svogliato, alla fine dello spettacolo, soffrendo
quel male sottilissimo che una donna appena intravveduta
lascia qualche volta in noi. La sua voce gli
era penetrata nell’intimo, gli si aggirava nell’eco dell’anima
come una tormentosa carezza; la sua figura, i
suoi gesti, quel suo camminare lento e quasi guardingo,
gli si avvincevano alla memoria dei sensi con un voluttuoso
piacere.
</p>

<p>
Egli non era facile all’amore; ma i sensi talvolta gli
si accendevano d’improvvise demenze, prostrandolo in
una specie d’ebetudine dolorosa, che aveva il triste fuoco
ed il profondo malessere dell’amore. Qualche volta gli pareva
di nascondere in sè un nemico terribile, che avrebbe d’un
tratto potuto soverchiarlo, annientarlo, e questo nemico egli
non conosceva; ma gli pareva che fosse una forza oscura,
insidiosa, un male antico, ruggente nell’intimo delle sue
<span class="pagenum" id="Page_59">[59]</span>
fibre, come un rumore d’acque sotto una terra che ha
sete. E v’eran giorni che un gran buio gli si addensava
nel cervello, pieno di fiamme indistinte, guizzi di cose non
vedute, non sapute, balenii di gioie formidabili, ombre di
peccati senza nome.
</p>

<p>
V’eran giorni che tutta la sua gioventù si stancava
d’una stanchezza enorme, si perdeva in un vuoto di cose
più alte che il desiderio, più forti che la possibilità,
e il gran tumulto dell’anima gli traboccava nel cerchio
delle vene, martellando, rombando, con una piena sì
forte, che gli pareva non ci fosser argini per contenerla
tutta in sè. Qualche volta gli pareva insieme di odiare
acerbamente sè stesso e la sua vita mediocre, il padre, la
madre, che l’avevan generato fra così bassa gente, la sorte
che lo aveva chiuso fra così anguste pareti. Poi tutto si
placava; la sua fredda e nitida volontà riprendeva il sopravvento.
Agli ozii dell’anima sua non aveva concesso
che un amore: la musica; e tra le ansie del gioco, tra
l’imperioso bisogno di denaro che talvolta lo assillava,
questo amore puro e nascosto si accresceva continuamente
in lui, metteva luce, vita, calore, nel silenzioso gelo del
suo spirito, lo inebbriava di sentimento, era la sua voluttà
spirituale.
</p>

<p>
Leggendo, ascoltando, frequentando i concerti, s’era
formato una piccola erudizione musicale, che da sè stesso
andava elaborando con la sua straordinaria sensibilità.
Prendeva sempre lezioni di violino, ma nascostamente da’
suoi, nascostamente dagli amici, quasi vergognandosi del
fatto che un uomo ruvido e forte com’egli voleva essere
potesse chiudere in sè una passione così delicata.
</p>

<p>
Ora la Ruskaia, con il suo canto, con la sua strana
bellezza, lo aveva prostrato in una di queste crisi torbide.
Ritornò ad ascoltarla, per meglio imbeversi della
sua voce, per saturarsi del suo malefico prestigio, e venne
via più triste, più solo, perchè intorno a quella donna
bella come un sogno si accendevano quadri di vita maravigliosa,
quadri nuovi ed abbaglianti, ov’ella signoreggiava,
tra uno sciupìo di ricchezze, tra un nembo di splendente
irrealità.
</p>

<p>
<span class="pagenum" id="Page_60">[60]</span>
</p>

<p>
Intorno a lei era quel color di vita che pare ai lontani
quasi una favola, e per altri uomini ella era fatta, per
altri che possedevano il privilegio di tutte le cose a lui
negate. Non un amore desolato nasceva nel suo spirito,
ma un imperioso desiderio di possederla, d’impadronirsene
come d’una bella preda e profumare la sua vita povera
con la fragranza delicata che veniva da lei. Cercò di sapere
dove abitasse; lo seppe, l’attese, la vide, gli piacque
ancor più. Ella divenne il suo capriccio, l’assedio delle
sue notti, il rifugio de’ suoi pensieri.
</p>

<p>
Gli parve d’esser ancor prematuro ad un’ambizione così
grande, ma per ciò appunto quest’ambizione gli piacque,
sapendo che spesso nella vita il maggior premio tocca
alla maggiore temerità.
</p>

<p>
Quando una risoluzione gli era entrata nell’animo, egli
non indugiava, non esitava un istante nel compierla.
</p>

<p>
Si mise lungamente a ragionare fra sè.
</p>

<p>
Non aveva denaro da offrirle, non amicizie dalle quali
farsi condurre fino a lei, non era un critico d’arte, non
era un giornalista, non era insomma alcuno di que’ molti
che per ragioni di mestiere hanno a che fare col palcoscenico;
non poteva contare che su la propria persona e
su la propria scaltrezza. Era cosa per lui difficile poterla
avvicinare, foss’anche di sfuggita. Nel medesimo tempo
non voleva piombarle addosso come un inseguitore stradaiolo
nè parerle uno di quegli innamorati clandestini e
feroci che piantonano le portinerie.
</p>

<p>
Bisognava dunque aver l’aria d’incontrarla per caso, e
d’inseguirla, sia pure, ma come per caso, e farsi notare
da lei senza darle noia, e piacerle sopra tutto per una di
quelle subitanee simpatie che nascono dalle più futili cose.
Bisognava esser agile, destro, paziente, trovar la maniera
di esprimerle un desiderio più profondo che la curiosità,
mostrarle una timidezza non ridicola ed insieme un’audacia
rispettosa.
</p>

<p>
Quel giorno faceva un bel sole. Ogni strada era limpida;
l’anima della città brillava. Ella era uscita di casa,
a piedi, verso le tre del pomeriggio. Portava un abito
di panno scuro, che tra mantello e gonna formava tre
<span class="pagenum" id="Page_61">[61]</span>
balze distanti, con un triplice orlo di pelliccia scura; la
medesima — forse un dorato zibellino — che le formava
intorno al collo un boa leggero, le guerniva il cappello,
e si scioglieva nell’ampiezza d’un manicotto voluminoso.
</p>

<p>
Forse nelle caviglie flessibili, forse nelle ginocchia
dolcissime, nella cintura svelta, nel collo morbido, forse
in tutte le sue giunture delicate, aveva quella grazia
inimitabile del camminare, quel suo leggiadrissimo segreto
di agilità. La seguì egli di lontano, irresoluto.
Ella si fermava ogni tanto alle vetrine, ogni tanto entrava
in un negozio, usciva, riprendeva la sua passeggiata
pomeridiana, godendo il bel sole. Egli le stava dietro,
quasi presso; udiva il suo piccolo tacco battere sul
marciapiede con un ritmo veloce; udiva quel rumore
tepido di pelliccia e di panno, che veniva da lei commisto
a profumo.
</p>

<p>
La vide entrare da un fiorista; egli si fermò davanti
al negozio. C’era nella vetrina una grande cesta di bellissime
orchidee, color malva, erte su gli steli esigui, fra
un merletto di capelvenere.
</p>

<p>
Gli venne un’idea, lì per lì, buona o cattiva: entrò egli
pure. Ella stava presso il banco scegliendo un mazzo di
violette di Parma. Arrigo domandò la cesta d’orchidee.
La portarono sul banco, fra lor due. Erano così belli, que’
fiori senza profumo, tra l’erba tremula che li separava
l’un dall’altro, ch’ella, per un momento, lasciò le sue viole
e si mise a guardare.
</p>

<p>
— Per la signora Tatiana Ruskaia, — disse Arrigo alla
venditrice, che racconciava il gran nodo di nastro sul curvo
manico della cesta. E soggiunse l’indirizzo.
</p>

<p>
Colei che sceglieva viole, udendosi nominare, guardò
il giovine. Senza impaccio, cortesemente, loquacemente,
egli le sorrise. Poi distolse lo sguardo, mise un biglietto
da visita tra i fiori, si volse a pagare con discretezza,
ed uscì.
</p>

<p>
Ella ne rimase un po’ stupita, fra le sue violette di
Parma.
</p>

<div class="chapter">
<p><span class="pagenum" id="Page_62">[62]</span></p>

<h2>XI</h2>
</div>

<p>
Un altro giorno l’attese nella via, come se l’incontrasse
per caso. E la guardò dirittamente, sorridendole ancora.
Aveva pur notato una piccola sorpresa in lei, vedendolo
passare. La seguì per un tratto, assai discretamente, però
lasciandosi vedere; poi volse altrove. Ogni giorno le
mandò fiori, ed i più belli ed i più rari che trovava.
Una mattina la incontrò, mentr’ella usciva dalla guantaia;
un pomeriggio di nebbia s’imbatterono insieme su la porta
della stessa pasticceria, e presero il tè vicini. Una sera,
ch’ella non cantava, s’incontrarono nello stesso teatro. Ella
era in un palco, insieme con altre signore, altre cantanti
forse, e ad un certo punto egli si accorse che domandava di
lui. Non le seppero dir nulla, certo... Ma ella portava alla
cintura un grappolo di rose gialle: per caso, quel giorno,
egli le aveva mandate rose gialle. Poi sentiva di non
darle noia, di non esserle indifferente; lo sentiva con
quella inspiegabile certezza che la donna trasfonde in noi
quando riusciamo a piacerle. Ed è forse il momento più
soave di tutto l’amore.
</p>

<p>
Ormai pensò ch’era venuto il momento propizio per inviarle
una lettera. Ma un pensiero lo trattenne. Scrivere in
italiano ad una forestiera sarebbe stata cosa poco elegante,
mentr’egli con lo stile francese non aveva troppa familiarità,
e nemmeno con l’ortografia, per vero dire. Parlando, ne
faceva uso con una certa speditezza, e Dio sa come ancora,
perchè lo aveva studiato poco tempo a scuola, poi vi si
era meglio addestrato da sè, leggendo qualche libro, facendo
la corte a qualche canzonettista francese.
</p>

<p>
Rinunziò dunque a mandarle una lettera, ebbe ancora
pazienza. Ella ricasava tutte le sere alla stessa ora, ed egli
<span class="pagenum" id="Page_63">[63]</span>
sapeva benissimo per quali strade. Una volta, incontrandola,
salutò. Ella rispose, appena appena, con un semiriso
ambiguo su l’orlo della bocca limpida, che pareva una bocca
di donna innamorata. Ed affrettò il passo. Egli non insistette.
Gli batteva un po’ il cuore.
</p>

<p>
Adesso la salutava sempre, tutte le volte che l’incontrava,
lasciandole dietro uno sguardo lungo, un cauto
sorriso della sua bella bocca limpida e rossa.
</p>

<p>
Una sera l’accompagnò da presso, quasi di fianco, sino
alla porta di casa.
</p>

<p>
Un’altra sera l’aspettò presso la soglia del teatro, dov’ella
giungeva in carrozza chiusa, per cantare.
</p>

<p>
A quell’ora gli strilloni gridavano il libretto dell’opera,
gli incettatori offrivan palchi e poltrone ai passanti; entravan
gli ultimi del lubbione; un venditore d’arance
chiacchierava con due guardie di pubblica sicurezza, fra
le ceste ripiene de’ suoi frutti divampanti.
</p>

<p>
Quando giunse la sua carrozza, Arrigo s’avvicinò alla
portiera, l’aperse, e scoprendosi il capo le tese la mano
per scendere. Di maraviglia ella sorrise.
</p>

<p>
Era ammantellata fino al collo, per timore della nebbia
fina, che poteva nuocerle.
</p>

<p>
Ella mise la mano inguantata nella sua mano, vi si appoggiò,
sorrise, gli disse in fretta:
</p>

<p>
— Venite a trovarmi... — E passò via, strisciandogli
vicino, rapida, leggera; poi súbito scomparve nella piccola
porta, lasciando per lungo tempo dietro di sè un’ondata di
profumo.
</p>

<p>
Egli rimase a guardare come un ebete il venditore di
arance, che or faceva qualche passo, avanti, indietro, lungo
le sue ceste, fischiettando piano piano; poi si rimise il cappello
in capo e sentì che dentro il cuore gli cantava....
</p>

<p>
Gli cantava una bella canzone di gioconda vita, un inno fervido,
concorde con tutte le sue speranze vertiginose, tanto può
sul cuore più saldo la parola fuggevole d’una donna.
</p>

<p>
Ora la piazza, vegliata in cerchio dagli alberi ancor
bianchi di recente nevicata, fra la nebbia rosea, fra l’austerità
dei quattro palazzi che la chiudevano per intorno,
si andava lentamente animando della sua vita serale.
<span class="pagenum" id="Page_64">[64]</span>
Frotte passavano, rade, folte, già satolle del pingue desinare,
ciascuno rannicchiando il collo nei caldi baveri
ad ogni soffio di vento, godendosi tuttavia quell’ozio
della passeggiata che riposa dal diurno lavoro. Gente
sola, nemica del tempo freddo, che striscia lungo i muri,
tutta curva, come per proteggere una bronchite latente;
pedine che vanno in fretta, con un far donnesco di cose
appartenenti alla strada, forse digiune ancora, in cerca
dell’invaghito; lavoratori tardivi che se ne tornano zufolando;
cavallucci cascanti, che più vanno e più s’azzoppano
su la pietra pericolosa, trainando nel veicolo
dai vetri appannati qualche scapolo senza cucina al suo
pranzo tardivo; belle pariglie scalpitanti, che trascorron
da palazzo a palazzo; automobili silenziose, veloci, che
lanciano sui marciapiedi un gran fascio di luce, passando.
</p>

<p>
Un crescere di sfaccendati, che sboccano da ogni contrada,
s’incontran, s’intreccian, si fermano a ciarlare dei
lor casi domestici, fra le grida monotone dei giornalai,
le nenie dei banditori di spettacoli, l’eco semidispersa
delle orchestre che allietano le birrerie, la canzonaccia di
qualche vagabondo, la zuffa di due cani.
</p>

<p>
Egli camminò fra queste cose, respirando a pieni polmoni
l’aria frizzante, ingollando il fumo gonfio d’una sigaretta
che gli spargeva per le vene una specie di torpore
benefico.
</p>

<p>
E la vedeva ora nel suo camerino, presso la specchiera
ingonnellata di garza, prepararsi lentamente all’acconciatura
da scena sotto le mani dell’abbigliatrice, con la partitura
davanti agli occhi, ed ogni tanto accennandone un
motivo, provandosi la voce.
</p>

<p>
La vedeva tendere le labbra verso lo specchio, per disporvi
sopra il soverchio belletto, stenderne un poco sui pomelli
delle gote, mettere il nero fosco intorno agli occhi,
perchè brillassero più vivi.
</p>

<p>
Poi, diritta, lasciandosi cadere la camicia sbottonata
giù da le spalle come una rotta guaina, sorretto appena
dal busto basso il ricolmo del seno, stendervi sopra, e
su la gola, e su le spalle, e su le braccia, una pasta molle,
<span class="pagenum" id="Page_65">[65]</span>
odorosa, quasi limpida, che sùbito vi aderiva, luccicando,
e poi facendosi opaca, man mano che la cameriera
leggermente vi passava sopra con il piumino della
cipria, e le stendeva sul dorso, fino a mezza schiena, la
medesima imbiancatura.
</p>

<p>
Per tal modo il suo busto nudo andava prendendo una
bianchezza di perla, una trasparenza così delicata che
pareva quasi azzurra e lasciava intorno, per la piccola
camera, un buon odore di mandorle amare.
</p>

<p>
«Domani,» — egli meditò fra sè stesso. E trascorsa la
prima ebbrezza, la sua calma ragione lo riprese; pensò
che un piccolo errore poteva perderlo, adesso più che
mai, e con l’anima piena di trepidazione imaginò lungamente
quell’incontro vicino.
</p>

<p>
Era tardi; se ne andò a pranzare.
</p>

<hr class="tbs">

<p>
Ella sedeva davanti al pianoforte sfogliando musica,
quand’egli entrò. Per un momento si trovaron nell’impaccio
entrambi, poichè non sapevano affatto come dirsi
la prima parola.
</p>

<p>
— Debbo ringraziarvi... — ella cominciò.
</p>

<p>
— Di cosa?
</p>

<p>
Ella segnò due mazzi di que’ fiori ch’egli le mandava
ogni giorno come un messaggio. Era seduta su lo sgabello
girevole del pianoforte, a mezzo rivolta verso di lui,
a mezzo verso il leggìo. E lasciando correre la mano sbadata
su l’avorio e su l’ebano della tastiera, che riluceva
nella penombra, sogguardando a lui dal volto chino, con
una grazia indefinibile sorrideva.
</p>

<p>
— Sono stato scortese... — disse il giovine.
</p>

<p>
— Sì, un poco... — ella rispose.
</p>

<p>
Ma il rimprovero quasi era carezza, tanto soave ne fu
l’accento.
</p>

<p>
— Non avevo altro modo per avvicinarmi a voi, — diss’egli
per iscusarsi. — Molte volte non si può scegliere
la strada. Ma dovete perdonarmi, perchè il mio desiderio
di conoscervi è stato così grande, e insieme così
rispettoso....
</p>

<p>
<span class="pagenum" id="Page_66">[66]</span>
</p>

<p>
Egli lasciava cadere le parole pianamente, con insinuazione,
stando ritto e fermo nel mezzo del salotto, irrigidendo
la sua persona per non mostrarsi turbato. Ella
ascoltava, guardandolo attentamente, con un sorriso impercettibilmente
ironico su l’orlo delle sue labbra fini.
</p>

<p>
Lo guardava con l’occhio vigile della donna che misura
una propria impressione anteriore e la raffronta con
un’altra più immediata, stando curva insieme sopra un
pericolo o sopra una delusione. Lo guardava perplessa,
poich’era stata in verità un po’ leggera dicendogli di venire
nella sua casa, e quell’uomo, quello sconosciuto, in
fondo poteva credersi lecita qualche pretensione sopra di
lei. Ma la sua maniera d’essere non le faceva paura; egli
piuttosto l’incuriosiva, l’aveva incuriosita stranamente fin
dal primo giorno quando s’erano incontrati in quel negozio
di fioraio. «Per la signora Tatiana Ruskaia,» aveva egli
detto, nel mettere il suo biglietto da visita fra le belle
orchidee; e il tono di quella voce, l’espressione di
quel sorriso, non si erano mai dipartiti dalla sua mente.
«Per la signora Tatiana Ruskaia...» Egli aveva pronunziato
il suo nome in un modo singolare, con un accento
così nuovo, quasi con timore e quasi con baldanza, non
obliquamente, ma guardandola in viso, ma sorridendo a
lei che gli era del tutto sconosciuta: ed anche questo
le piaceva. Così le piacevano i suoi begli occhi neri,
la sua bocca sensuale, dalla dentatura lucente come
cristallo. Quando più tardi lo aveva riveduto per via,
quand’egli le era passato vicino, quasi toccandola, e poi
le aveva camminato dinanzi, agile, con una franca sicurezza
della sua bella persona, ella ne aveva provato un
senso molesto e dolce insieme, come se nell’intimo della
sua natura femminile una specie di turbamento insolito
avesse d’un tratto risvegliata la sonnolenta inerzia del
suo cuore. E senza volerlo aveva pensato a lui, di
giorno, di sera; lo aveva qualchevolta cercato per via
con occhi distratti; si era sentita trepidare, nell’avvicinarsi
alle strade ove per solito le accadeva d’incontrarlo.
</p>

<p>
Egli non era stato importuno: le aveva parlato, sì, ma
<span class="pagenum" id="Page_67">[67]</span>
di lontano, con la forza de’ suoi occhi veementi; le aveva
detto: «Mi piaci,» le aveva detto anzi: «Ti voglio...»
ma dolcemente, senza molestarla nè offenderla.
</p>

<p>
Stando in scena, o dietro la scena, le avveniva spesso
di cercare unicamente la sua presenza tra i confusi ordini
della platea; le avveniva di aspettare ogni giorno quel suo
mazzo di fiori con una singolare ansietà, e fors’anco si
sarebbe sentita piena di malinconia se un giorno egli non
avesse pensato a mandarle fiori.
</p>

<p>
Quest’uomo la imprigionava nella sua forza come nel
piacere d’una carezza che le stringesse tutta la persona.
Quando la ravvolgeva nello sguardo luminoso de’ suoi
forti occhi, ella ne sentiva quasi un male; senza volerlo,
senza spiegarsene il perchè, le pareva che gli avrebbe
perdonato qualsiasi audacia; e quand’usciva dal teatro,
vibrante, accesa dalla passione che aveva trasfusa nel suo
canto, avrebbe voluto incontrarlo, passargli vicino, sentirsi
fortemente, improvvisamente, prendere fra le braccia da lui.
</p>

<p>
Perchè gli aveva dette quelle parole impensate nello
scender di carrozza? Era stata, in verità, una frase involontaria,
come se le sue labbra avessero parlato da sole,
tanto si era turbata nel vederlo subitamente avvicinarsi
alla portiera.
</p>

<p>
Ed ecco, era lì davanti a lei, le parlava.
</p>

<p>
Si era sentita quel giorno irrequieta e nervosa, poichè l’aspettava;
s’era guardata nello specchio, in tutti gli specchi,
molte volte, poichè l’aspettava. Era una curiosità malsana,
sciocca, la sua; non avrebbe dovuto lasciarsi andare
così leggermente al primo capriccio che le frullasse
per il capo! E quasi con ira, nell’aspettarlo, se lo andava
ripetendo ogni tratto: «Sì, una vera leggerezza, una
vera pazzia!...» Egli sarebbe venuto, l’avrebbe trovato
volgare e sciocco: la sera stessa non ci avrebbe ripensato
più. Capricci di donna un poco sola, che afferrano chi se
ne va per il mondo in cerca di tentazioni, con la testa
molto accesa, l’anima un po’ vuota... capricci che son tanto
più forti quanto più sembrano assurdi, e nascon nei cuori
viziati, nei cuori avvezzi a soddisfare con troppa facilità ogni
loro desiderio. Sarebbe venuto, e, forse, guardandolo
<span class="pagenum" id="Page_68">[68]</span>
meglio, ella si sarebbe accorta che in lui non v’era
nulla di tanto singolare; forse la sua voce, udita meglio,
le sarebbe dispiaciuta; i suoi gesti, la sua persona, la
sua maniera di ridere non le avrebbero più ispirato quel
desiderio femminile d’essere per lui una vera donna; forse,
alla fine, se ne sarebbe sentita libera, ne avrebbe riso
a cuore aperto, con quel riso giocondo che scoppia in noi
quando ci accorgiamo d’essere passati, senza pur cadervi,
troppo vicino all’amore.
</p>

<p>
E lo guardava.
</p>

<p>
Era un uomo insolito. Fra mille, dopo anni di lontananza,
lo avrebbe riconosciuto. Pure stando fermo, e
se pur taceva, un contrassegno della sua singolarità era visibile
in ogni attitudine della persona. I capelli foltissimi, più
che neri, d’una lucentezza quasi violacea, gli si spartivan disugualmente
da un lato e dall’altro della fronte, formando
sopra il pallore delle tempie due dissimili onde, invano
appianate dal pettine o lisciate dalla mano in un
gesto assiduo di pensiero. Le linee del suo volto eran
ferme, precise, quasi eccessivamente pure; ma la bocca,
un po’ aspra quand’era chiusa e piena di soavità nel sorridere,
gli occhi dalle palpebre oscure, gli occhi mutevoli
come il colore d’un’acqua sotto un variar di nubi,
mettevano in quella fredda bellezza una imperfezione
gradevole, una specie di selvatica vita, che pareva splendere
di continue palpitazioni. Tutto era in lui bello ma temibile:
così la mano, piccola e nervosa, che pareva nella sua
delicatezza esprimere un non so che di rapace, l’alta statura
e complessa, che serbava nella sua forza un’ammirevole
agilità, così lo strano contrasto fra l’accuratezza esteriore
dell’abito con quello che aveva in sè di non ancora
domato e lisciato, l’aria di sofferenza che v’era nel suo
sorriso, la malvagità subitanea che brillava come una lama
in taluni suoi sguardi.
</p>

<p>
Tutto questo ella vide, pensò, conobbe, in pochi attimi.
La sua mano correva su la tastiera, fuggevole, come inseguendo
con ogni nota un pensiero.
</p>

<p>
— Avete detto «un poco...» — egli fece per interrompere
quel silenzio che gli pesava. — Sono stato un poco
<span class="pagenum" id="Page_69">[69]</span>
scortese... Forse. Ma voglio esserlo ancor più. Voglio
dirvi, e forse ne riderete, che per voi, senza sapere nulla
di voi, ho provato qualcosa di così forte, di così nuovo,
che mi è sembrato di potervi amare terribilmente anche
se avessi dovuto non conoscervi mai. La prima sera che
v’ho intesa cantare....
</p>

<p>
— Ma voi chi siete? — ella lo interruppe, con un gesto
vivo di malessere.
</p>

<p>
— Io? chi sono?
</p>

<p>
Egli parve cercare un poco la risposta.
</p>

<p>
— Nulla sono. Uno fra i tanti, uno fra i mille che vi
avranno fatta la corte, non è vero? Quello che vi è capitato
con me, può capitarvi ad ogni momento, non è vero? Nulla
sono. Di me non potrei dirvi cosa alcuna. Faccio una vita
semplice. Amo più essere solo che con altri. Non ho passioni;
non ne ho avuta alcuna, finora. Sì, una soltanto: la musica.
E non lavoro. Mi siete piaciuta molto e súbito, in un modo
che mi ha fatto quasi male. Se anche ne riderete, son
contento di avervelo potuto dire.
</p>

<p>
Ella piegò leggermente il capo e si prese una mano
nell’altra, girando gli anelli che portava su le dita. Ora,
col dorso, poggiava contro il pianoforte; le ginocchia sovrapposte
davano alla sua gonna l’apparenza di una
grande ala. Non rideva; era visibilmente commossa; visibilmente.
</p>

<p>
— E allora?... — ella fece, sollevando verso di lui con
timore la faccia un po’ confusa.
</p>

<p>
— Allora ditemi se potrò sperare di vedervi qualche
volta, non più da lontano soltanto, e se potrò domandare
anche a voi, per esempio: Chi siete?... e continuare a
dirvi le cose un po’ ridicole che vi ho dette oggi, e raccontarvi
la storia dei giorni pieni d’inquietudine che ho
vissuti nell’attesa di parlare con voi....
</p>

<p>
— Ebbene... sì! — ella fece dopo una pausa, raccogliendo
il ginocchio pieghevole nelle mani congiunte.
</p>

<p>
Fuori la neve cominciava a cadere, lieve, piana.
</p>

<div class="chapter">
<p><span class="pagenum" id="Page_70">[70]</span></p>

<h2>XII</h2>
</div>

<p>
Erano divenuti amanti.
</p>

<p>
A lui, dopo trascorsa la prima ebbrezza, questo fatto
non diede alcun turbamento esagerato, perchè nutriva
di sè medesimo un naturale orgoglio e si sentiva pronto
a ben maggiori destini. Ma ella si era invaghita e persa
di lui con un ardente amore; si sentì quasi divenire una
cosa piccola e fragile nelle sue mani forti; le piacque
anzi d’aver trovato questo bel dominatore nella sua libera
vita. Che le importava chi egli fosse? cosa egli fosse?
di saperlo ricco o povero? di avere forse raccolta qualche
beffarda voce sul conto suo? Ella era una dolce slava,
malata d’una ipocondria sensuale, con una vita che tutta
le si radiava dal grembo desideroso, cosicchè le pareva
talvolta di sentirsi morire sotto le carezze di quell’amante.
Non poteva essere una donna per tutti; le bisognava
amare, con tanta più veemenza quanto più questo amore
fosse inutile, amare con ubbriachezza, con perdizione, con
esaurimento, senza che mai tuttavia la sua passione giungesse
a lacerarle il velo trasparente dell’anima od a turbare
quella chiara fontana ch’era in lei, con l’ondata nè
col fango delle passioni tormentose.
</p>

<p>
Ella era frivola, e pur aveva talvolta le attitudini selvagge
d’una amante vera; le piaceva essere blandita, carezzata,
addormentata, e pur talvolta le nasceva su la
bocca un bacio così violento, che sorpassava la voluttà;
era capace di levarsi una mattina, piena di riso, e mettersi
a cantare tra i vapori del suo bagno profumato, ma dieci
<span class="pagenum" id="Page_71">[71]</span>
minuti più tardi, nella tepidezza lasciva dell’accappatoio,
strisciare sui piccoli sandali a rifugiarsi contro di lui, stringergli
le braccia al collo, baciarlo e mettersi a piangere....
Diceva di volergli essere una mamma, una sorella, un’amica,
cioè tutte le cose più pure che sian nel cuore femminile,
ma in verità non era che un’amante gaudiosa, una
tormentatrice raffinata, una donna che metteva ne’ suoi
baci struggenti qualche sapore di perversione, qualche
stilla di crudeltà.
</p>

<p>
Quelli che facevano la corte serrata intorno alla Ruskaia,
li videro inaspettatamente un giorno andarsene a
lato per la città, uscire insieme dal teatro d’opera ed
apparire qualche volta nei ristoranti, qualchevolta mostrarsi
nei teatri di prosa.
</p>

<p>
Ne fu mosso grande rumore. Chi era costui? da che
parte era sbucato? come si chiamava? che faceva? in che
modo era giunto ad innamorar la Ruskaia? Innamorarla
per davvero, a quanto pareva! Taluno si ricordò d’essere
stato a scuola con lui; talaltro fece più accurate indagini e
comunicò il suo nome: Arrigo del Ferrante. Del Ferrante?...
Quel nome l’avevano già udito. Uno finalmente si
risovvenne: — Ma sì! è proprio quello che s’è fatto sorprendere
dal Farra con Miris la Tunisina!
</p>

<p>
E per mille strade la voce ne corse un po’ dappertutto.
Poi si aggiunsero altri particolari. Taluno si rammentava
d’averlo veduto, anni addietro, mal vestito, in compagnia di
gente equivoca; taluno d’essersi imbattuto con lui nelle bische,
d’averlo veduto giocare alle Corse od incontrato nei
caffè notturni con donne di malaffare. Poi aveva mutato
spoglie; ultimamente veniva spesso a pranzare nei ristoranti
centrali e spesso lo vedevano in teatro, sempre solo, corretto,
elegantissimo.
</p>

<p>
Viveva tempo addietro in Firenze una brigata di galantuomini,
che facevano professione di sapere il conto loro
in ogni cosa, e specialmente nel giocare e nello spender
bene il lor denaro, e d’essere il fiore della reale ed onorata
scapigliatura. Avevan un capo, detto l’Abate, da cui
erano castigati quando fallavano o nel giocare o nello
spendere; si radunavano in casa di lui, dove si giocava,
<span class="pagenum" id="Page_72">[72]</span>
più per spasso che per vizio, si facevano merende, cene,
e varie allegrie.
</p>

<p>
A costoro era dato il nome gaio di Mammagnúccoli,
così come narra nelle sue Note uno storico di bello stile.
</p>

<p>
Or la brigata che a buon diritto, nei tempi mutati e
mutata città, poteva fregiarsi di tal nome onorato, poichè
le stesse cose faceva e con lo stesso brio, fu grandemente
sdegnata che la più ambita donna dell’anno fosse a lei
ritolta per opera d’un tale che non era del suo numero.
Dal marchese di Sant’Urbino, cui spettava per nobiltà, per
censo e per effeminatezze d’esserne l’Abate, a don Carletto
Santorre, damerino compiuto, fino a Totò Rigoli, buontempone
di bello spirito e giullare della compagnia, i
commenti furono senza fine.
</p>

<p>
Quando la novella fu per tutto risaputa, e la Ruskaia
ricomparve la prima sera in iscena, bisognò che facesse
veri prodigi di maestrìa per non trovarsi di fronte a qualche
ostilità, così vivo era il fermento che correva nei palchettoni
sparsi per tutto il teatro. Tanto più che verso
il mezzo dello spettacolo, in una poltrona di terza fila,
per l’appunto era comparso il bel rapitore, quel personaggio
misterioso, che li aveva così tranquillamente gabbati.
</p>

<p>
Ma non sapevano quanto, in cuor suo, quel giovine
agognasse a divenir dei loro e quale desiderio lo struggesse
di appartenere alla medesima lor vita, forse per
ambizione più che per tendenza; e sedere fraternamente
nei palchi ove, dal principio alla fine dell’opera, essi
non tralasciavano di fare un chiasso importuno, e aver
adito a visitare le signore ch’essi visitavano, poi andarsene,
con loro insieme, ai Circoli, alle partite protratte fin oltre
il lume dell’alba, od alle cene galanti ove Beppe Cianella
e Massimo Ravizzoli s’ubbriacavan tutte le sere, sciorinando
le più laide sconcezze che si fosser udite mai da
favella umana.
</p>

<p>
Mentre la Ruskaia cantava, in quei palchi si discorreva
di Arrigo.
</p>

<p>
— E un bel giovine però! — disse Totò Rigoli, un
uomo che della sua piccola statura s’era fatta un’arma
temibile per molestare altrui. E forse lo disse con l’intenzione
<span class="pagenum" id="Page_73">[73]</span>
di dar noia a Paolo del Bassano, che oltremodo
si vanagloriava della sua bellezza d’andrógine, e stava
con un gomito poggiato sul davanzale del palco, lisciandosi
la piccola barba rada e biondiccia che invano voleva
essere un ornamento virile nel suo viso dolciastro come
rosolio e miele.
</p>

<p>
Egli puntò il canocchiale affettatamente verso la poltrona
ove sedeva Arrigo, poi si lasciò cadere dalle
labbra un: «Peuh!...» semisdegnoso, che fece ridere
alcuni.
</p>

<p>
— Mi sembra volgare, — disse, con quella sua voce
di falsetto, cui mancava l’erre. Ma le proteste furon numerose,
perchè tutto gli si poteva negare, tranne che avesse
una sua limpida e maschia bellezza. L’Abate dei Mammagnúccoli,
quel marchese di Sant’Urbino che pur si coltivava
con molte leggiadre usanze, fu più generoso del suo
confratello barbuto, ed ammise che la sua prestanza fisica
gli dava diritto al favore di qualsiasi bella donna.
</p>

<p>
— So di alcuni che per questa faccenda rischieranno
di fare una malattia! — disse Giorgino Prémoli, il malevolo,
guardando Lanzo Malatesta, che passava per
essere fortunato con le donne, poi Carletto Santorre,
che s’era invaghito della Ruskaia ed aveva giurato di
farla sua per primo, poi Camillo Torretta, che aveva
sperato egli pure di sedurla, non coi vezzi dello spirito
nè con le banconote allettevoli, poichè d’entrambe le
cose era scarso, ma col non avere sopra di sè cosa alcuna
che non portasse la genuina marca inglese; poich’egli
stesso andava più volte nell’anno a Londra, sacrificando
altri lussi, per essere il vero arbitro, in Italia, della moda
londinese.
</p>

<p>
— Ma non disperate! — continuò Giorgino Prémoli,
aggiustandosi l’occhialetto che gli acuiva l’espressione sarcastica
della fisionomia. — Tutto viene a suo tempo: il bel
Ferrante, se non m’inganno, dev’essere uno spiantato.
</p>

<p>
— Come lo sai? — fecero alcuni.
</p>

<p>
— Me lo ha detto Sacco Berni, ch’era suo compagno
di scuola. Lo ricorda come un giovine di famiglia molto
umile; figlio d’impiegati o forse di bottegai suburbani.
</p>

<p>
<span class="pagenum" id="Page_74">[74]</span>
</p>

<p>
Questi Berni eran due fratelli, dediti al gioco, alla
crapula, al libertinaggio, con una tempra di ferro; si
chiamavano l’uno Gian Giacomo, detto Bacco, per una
certa sua rassomiglianza col giovial nume del vino, l’altro
Gian Pietro, detto Sacco, perchè aveva nella sua
persona tozza e greve qualcosa di simile veramente ad
un sacco ripieno. Specialmente in fatto di gioco, molte
ambigue voci correvano sul conto loro; ma eran ammessi
ed anzi ricercati per il loro spirito giocondo sebben
grossolano, e per quell’instancabile brio che mettevan
nello scialacquare la vita. Bacco e Sacco eran di
tutte le cene, di tutte le scorrerìe notturne, di tutte le
imprese più gaie; nei carnovali e nelle quaresime non
riposavano mai.
</p>

<p>
Entrò in quel mentre il conte Raffaele Giuliani, giovine
di casato nobilissimo, che godeva tra quei gentiluomini
d’una certa considerazione, per esser scevro di
quasi tutti i loro vizi e liberale insieme, sicchè mai non
rimandava insoddisfatti gli innumerevoli stoccatori. Molte
madri della buona società gli tenevan gli occhi addosso
per le lor figlie da marito, ed egli, senza deludere alcuna
speranza, era frattanto un donnaiolo accanitissimo,
ma di cuor talmente svenevole che ad ogni piè sospinto
cadeva in perduti amori. Così era stato per la Ruskaia,
naturalmente. Gli eran però falliti l’un dopo l’altro i
mezzi che a lui procacciavano con facilità estrema tutte
le donne del teatro e della galanteria, sicchè la notizia
doveva segnatamente colpirlo. E non gli furon lesinate
allusioni e maldicenze.
</p>

<p>
Una malvagità innata spesso ci muove a schernire in
altri il nostro medesimo tormento: per questo si cominciò
nel palco a magnificare ed esaltare la passione
della cantatrice per Arrigo del Ferrante, citando copia
d’imaginosi particolari e deridendo un poco il Giuliani
con quella garbata insolenza ch’è la più temibile arma
degli amici.
</p>

<p>
— Vorrei conoscerlo questo bel tipo! — prese a dire
Totò Rígoli. — Non dev’essere in fin dei conti un uomo
comune, e per dire la verità confesso che mi è simpatico.
</p>

<p>
<span class="pagenum" id="Page_75">[75]</span>
</p>

<p>
— Sono del tuo parere, — ammise il Prémoli. — Tanto
più che, per giungere alla Ruskaia, bisognerà
d’ora innanzi fare la corte a lui. Dico ciò per quelli
che se ne interessano... Quanto a me, grazie a Dio, me
ne infischio!
</p>

<p>
Aveva benaltro a pensare, lui! Pieno di debiti fino al
collo, senza parenti dai quali ereditare, con un magro
impiego in una Compagnia d’Assicurazioni, con una vecchia
amante sul dosso che gli aveva già partoriti due bastardi,
era ben naturale che il suo cuore fosse un poco
inasprito ed egli cercasse di mordere, se poteva, quelli che
stavano meglio di lui.
</p>

<p>
— Cosa ne dici, Rafa? — domandò Lanzo Malatesta al Giuliani,
che si era seduto in un angolo del palco, taciturno.
</p>

<p>
— Dico, — egli rispose, con una specie di sconsolata
rassegnazione, — che quando s’è troppi a circuire una
donna, questa cade per forza nelle braccia d’un estraneo.
Peccato! peccato!... La Ruskaia mi avrebbe fatto commettere
qualsiasi pazzia.
</p>

<p>
— Non sarebbe cosa del tutto nuova per te! — rispose
urbanamente Lanzo Malatesta.
</p>

<p>
Era questi un bel giovine, smilzo, di capelli biondi, con
gli occhi vivacissimi, la bocca espressiva, una guancia divisa
obliquamente da una profonda cicatrice. Attaccabrighe
molesto, buono schermitore, facile duellatore, era più
temuto che amato, sebbene la troppa vitalità del suo spirito
fosse più colpevole che non il cuor malvagio di questi
ardori eccessivi. Senz’altro amore che il pericolo nella
sua vita irruenta, cavalcava per gli ippodromi, si cimentava
ne’ circuiti, gareggiava con il remo e con la vela,
disistimando quelli che spendevano il tempo in più tranquille
fatiche. Donne, gioco ed altri spassi non eran che
intermezzi d’ozio nella sua vita coraggiosa.
</p>

<p>
Ma non soltanto in quella brigata si discorreva di Arrigo
e della sua buona ventura.
</p>

<p>
Nei palchetti ove sbocciavano come fiori opulenti le
scollature incipriate, adorne di limpidi gioielli tra la pigrizia
dei ventagli odorosi, fatti per bisbigliarvi dietro
una parola furtiva, per soffocare un riso inverecondo, per
<span class="pagenum" id="Page_76">[76]</span>
nascondere uno sbadiglio, di questo, insieme con altre
frivolezze si parlava. E poichè gli amori delle cantatrici
interessano le signore almeno tanto quanto l’arte loro,
don Carletto Santorre, don Antonino Vernazza, il marchese
Minardi ed altri gentiluomini, erano andati in giro
di visita in visita a comunicare quest’ultima notizia della
cronaca teatrale con la educata circospezione ch’è di
rigore nella buona società. Si videro molte belle bocche
sorriderne, compiaciute che ci fosse una donna di meno
irreprensibile nell’opinione altrui, e furon mandati frizzi
e leggiadre ambasciate a quelli che notoriamente eran
rimasti in asso, mentre una certa onda di curiosità si sollevava
intorno alla persona d’Arrigo e insistenti canocchiali
si piegavano, tutta sera, dai davanzali dei palchi a riconoscere
l’avventuroso.
</p>

<p>
Da quella volta in poi, quand’egli entrava in teatro, taluna
diceva a tal’altra sottovoce: «Ecco il bel Ferrante!»
Ed avendolo consacrato con questo appellativo, molte, nel
guardarlo, pensavano in cuor loro ch’egli era veramente
un giovine di piacevole aspetto.
</p>

<p>
Intanto nel camerino della Ruskaia, che non cessava
d’essere assediato, Arrigo potè conoscere alcuni di
quella beata signoria ingombratrice di palcoscenici, alcuni
di que’ signori, che scivolando fuor dai palchi di
famiglia vengon tra le quinte a combinarvi una cena
e son poi tutti insieme i benemeriti e spesso gli arbitri
del teatro lirico italiano, come protettori del corpo di
ballo.
</p>

<p>
Egli non fu geloso; non domandò alla Ruskaia di
allontanare quegli importuni, che or forse pensavano
di potergliela portar via da un giorno all’altro, e frattanto
lo colmavano di garbatezze. Rafa Giuliani, Lanzo Malatesta,
il marchese di Sant’Urbino, capitavano qualchevolta,
verso le cinque, in casa della Ruskaia per domandarle
una tazza di tè. Venivan pure il principe d’Albi,
vecchio mecenate del teatro lirico, il conte Aimone dell’Ussero,
membro della Commissione teatrale e forsennato
amatore di piccole ballerine, il direttore del teatro,
il direttore d’orchestra, moltissimi altri ancora, e Totò
<span class="pagenum" id="Page_77">[77]</span>
Rígoli fra questi, non per corteggiare la cantante, ma per
ficcare il naso nelle cose altrui.
</p>

<p>
Arrigo faceva discretamente gli onori di casa, destreggiandosi
nella sua difficile condizione con una abilità
singolare. Lo trovaron simpatico e modesto, poichè sapeva
solleticare la vanità di ognuno senza mai cadere
nell’adulazione. Il principe d’Albi lo prese a benvolere
dopo che l’ebbe udito suonare il violino, ed una sera, nel
ridotto, si fece vedere in pubblico a discorrere con lui.
Questo principe d’Albi, come decano della nobiltà, esercitava
su lo stesso patriziato una specie di supremazia;
il fatto ch’egli avesse rivolta la parola in pubblico ad
Arrigo, escludeva per sempre qualsiasi obbiezione che
altri potesser muovere a suo danno. Il marchese di Sant’Urbino,
or Abate dei Mammagnúccoli, ma che in passato
si ricordava d’aver avuto qualche debolezza per gli uomini
belli, sentì forse rinascere, davanti alla sua virile
bellezza, certa lontana oscura memoria; e similmente lo
prese a benvolere.
</p>

<p>
Il direttore del teatro, il direttore d’orchestra entrarono
a lor volta in una certa dimestichezza con Arrigo,
avendo essi l’abitudine di tollerare, insieme con le artiste,
tutte le lor parentele e clientele per importune che
siano. Totò Rígoli, il quale, per istinto di beffa, sin dal
principio si era schierato per il del Ferrante contro i
suoi detrattori, durò nel primo impulso, ed un poco altresì
per quella smania di proteggere o di combattere
ch’egli aveva nella sua piccola persona, prese a trattar
familiarmente Arrigo e fu pronto a spezzare qualche lancia
in suo favore.
</p>

<p>
Così, avvalendosi con accortezza di tutte queste cose
insieme, calcolando le proprie mosse con la prudenza di
chi muove le pedine sopra uno scacchiere, Arrigo potè
finalmente rompere il cerchio di ferro che lo divideva da
quella gioventù dorata, ricca d’ogni facile dono che possa
concedere la vita.
</p>

<p>
Il suo sogno non era stato troppo superbo. Gli si
aprivano le porte vietate, cominciava intorno al suo
nome il chiasso delle indiscrezioni mondane. Dalla bottega
<span class="pagenum" id="Page_78">[78]</span>
umile, nascosta nella lontananza della strada suburbana,
egli entrava nel cuore della sua città, con una bella
donna al fianco e molte nascoste invidie che intorno gli
serpeggiavano, curiose del suo mistero. La fortuna pertinace
delle carte gli offriva largamente, facilmente il denaro;
un respiro più largo e più giocondo riempiva il suo
petto capace.
</p>

<p>
Ora, dall’uno all’altro, le conoscenze s’eran fatte innumerevoli.
Cominciarono con accettarlo nelle cricche oziose
che si formano su gli angoli delle bottiglierie, ove di donne
si parla, di cavalli, di gioco, e s’intesson le frivole maldicenze
dirette a smascherare i segreti altrui.
</p>

<p>
Totò Rígoli una sera l’invitò a pranzo; Carletto Santorre
gli disse un’altra sera: — Perchè non venite mai
nel nostro palco?
</p>

<p>
Egli v’andò qualche volta, però con discrezione, riuscendo
a piacere. Spesso, dopo teatro, conduceva la Ruskaia
a cenare in un ristorante famoso, che da immemorabile
tempo riuniva nel suo piccolo cerchio i più dissimili esemplari
delle classi e della vita cittadina.
</p>

<p>
Era questo un cenacolo d’arte, un focolare di guerriglie
politiche, un tempio di ciarlataneria, dove tra cene scapigliate
infuriavano pettegolezzi mondani. Era nel medesimo
tempo una casa di giuoco indisturbata, inevitabile;
un ritrovo era d’aristocratici dopo il ballo e di istrioni
dopo lo spettacolo; rifugio di nottambuli nelle tarde ore
e di pedine infreddolite, campo neutro dove l’usuraio costeggiava
il duca indebitato e la cortigiana sfacciata spauriva
co’ suoi pennacchi, con le sue risate, la piccola borghese
domenicale; dove il commediografo si bisticciava
col suo critico, l’impresario col suo pubblico, dove il gesuita
giocava a carte con l’ebreo e l’uomo d’ingegno si
lasciava beffare dai buoni a nulla o dai perditempo.
</p>

<p>
Sovente, presso il Mammagnúccolo impettito nell’intonaco
della sua camicia, sedeva un chiomato pittorello,
dalla cravatta floscia, che ingoiando a lenti sorsi un mezzo
cálice di verde acquavite, andava schizzando profili sul
marmo del tavolino, mentre i divi di tutte le arti, di tutti
i mestieri, di tutte le ciurmerìe, tenevan corte bandita
<span class="pagenum" id="Page_79">[79]</span>
con gli avversarii e co’ seguaci. Bellimbusti e belli spiriti
si facevan critici o banditori delle cronache cittadine;
giornalisti scribacchiavano articoli frettolosi; medici ed
avvocati venivano in cerca di clientele; giocatori combinavan
partite, donnaiuoli adocchiavan prede. Tutto il rigurgito
dei teatri, delle sale, dei focolari, delle biblioteche,
delle redazioni, dei circoli, vi sboccava transitoriamente
come in un’anticamera della più nascosta vita notturna,
e tra il fumo, le risate, i romori delle mense, nella
impunità promiscua della mezzanotte, tutti vivevano qualche
ora di concordia e di sollievo dopo l’ansie numerose
della giornata.
</p>

<p>
Un buon sopraccuoco ed un’ottima cantina avevan dato
fama in origine a questo ristorante; poi la moda se n’era
mischiata, e qualche partita disastrosa, qualche ubbriacatura
forsennata, qualche alterco fra gentiluomini l’avevan
accreditato in modo stabile nel favore dei gaudenti.
Sebbene fosse un luogo pubblico, fra tutti i frequentatori
correva una specie di familiarità, quasichè si trattasse
d’un circolo a porte spalancate, ove l’adito era per tutti
ma l’ammissione per pochi. Varie cricche vi si formavano,
vivendo a lato senza darsi noia, ma disprezzandosi
a vicenda. E ciascuna teneva un settore, un nucleo di
tavolini, stretta intorno ad un suo capo che le dava lustro
e la guidava nelle idee.
</p>

<p>
Presso il marchese di Sant’Urbino, signore delle cene,
inventore d’usanze, consacratore di Mammagnúccoli, un
vecchio e scapigliato Don Giovanni del quarantotto, saldo
ancora nella sua carcassa incrollabile, ancor lampeggiante
negli occhi cigliosi, capitanava un’adunanza di antichi gentiluomini,
avversatori di cose nuove, abbottonati nelle
marsine vetuste, che, insieme, del buon tempo trascorso
e della bella gioventù discorrevano, quando, nella cinta
delle vecchie mura, più stretta e più gioconda era la
città che dominarono e più gentili costumi vi reggevano,
così a dir loro, quando impazzavano per le strade
i carnovali memorandi e con meno denaro si facea più
vita, più calore avevano le donne e più rigoglio nei robusti
fianchi.
</p>

<p>
<span class="pagenum" id="Page_80">[80]</span>
</p>

<p>
Ivi era una tavolata di teutoni rubicondi, che alternavan
la pallida birra con il Barbera spumante; nemici,
nel cuore, della città che sfruttavano, impadronendosi
de’ suoi rigogliosi commerci con una lenta ma sicura
supremazia. Ivi era un bizzarro convegno di giovinetti,
contraddistinti solo dal diverso abito che portavano, ricco
semenziere dal quale sarebber usciti i Mammagnúccoli
del domani.
</p>

<p>
E più oltre, intorno alla tavola delle Tre Marie, — ch’eran
tre sorelle galanti, le quali avevano in tanto volger
d’anni battesimato o assolto quasi tutti gli imberbi o
i decrepiti peccatori della città, tre sorelle d’una magrezza
disperatissima, dal viso adunco, imparuccate oltre il verisimile,
con certe mani grifagne che un tal pittore imitò
per i suoi scheletri della Morte, — cinque o sei noiati
sbarazzini vomitavan sconcezze nel gergo più triviale dei
lupanari plebei, e nutricando lentamente la fame delle
bocche sciupate pensavano alla notte dolorosa, in cui
avrebber voluto esser uomini.
</p>

<p>
Più oltre una contessa di casato autentico, in compagnia
d’una serva impennacchiata, sorbiva lentamente il
veleno dei piccoli calici, e scesa dal letto al barlume dei
lampioni elettrici s’apprestava a menare una vita quasi
onesta e certamente signorile per gli stambugi malfamati,
accompagnandosi alla cricca dei nottambuli che la dilettavan
di celie bizzarre, sè stessi talora dilettando con le
facili compiacenze della pulzella soccorevole.
</p>

<p>
Qua un principe germanico, esiliatosi per un impari
amore, volgeva intorno la stanchezza sorridente dell’occhio
cerulo, non più memore del fasto imperiale nè dei
grevi reggimenti che marciano impaurendo l’Europa, malcontento
forse d’aver chiusa la sua grande sorte in un
piccolo cuore. Vicino a lui, bella ed altera come una sovrana,
la sua compagna reggeva la corte dei gentiluomini
d’onore, e la piccola curiosità provinciale si
sbizzariva in commenti svariati, indiscreta ma pur genuflessa,
con quell’istinto invincibile della plebe, che
sempre accorre come una docile mandria per le strade ove
passano i re.
</p>

<p>
<span class="pagenum" id="Page_81">[81]</span>
</p>

<p>
Quivi erano musicisti e cantori; colà drammaturghi
ed istrioni; drammaturghi sopra tutto, chè questo malanno
è assai diffuso al giorno d’oggi, nè ormai può trovarsi alcuna
persona rispettabile che non abbia scritto commedie, che
non abbia per una volta sentito in cuor suo il fuoco
echìleo del sollevare le platee. Drammaturghi fischiati
una sol volta o fischiati assai più, che per quell’unica
sera campale tutta la vita rimarrebber uomini di penna
e di pensiero; e più oltre, insieme, in un bel disordine,
altri commediografi ancora ed altri commediai, poeti e
verseggiatori che vanno alla burchia, romanzieri e imbrattatori
di pagine, autori pregevoli e filosofi da dozzina,
pensatori di certo ingegno ed uomini di lettere cui
meglio sarebbe convenuto per natura il trincetto e lo
spago del ciabattino: tutto un piccolo mondo d’intelligenza
e d’abbrutimento, di modestie rare e di insane
alterigie; un piccolo mondo d’uomini rampicanti, che si
erano degnamente o vanamente affaticati per quell’erta
scabra la quale ha su l’ápice il sole tormentoso della
gloria.
</p>

<p>
V’erano giunti alcuni, ed uscivano da quella folla per
starsene soli, per riparlare delle antiche battaglie con gli
emuli antichi.
</p>

<p>
Ed uno v’era, dalla bella fronte, dal profilo faunesco,
dalla bocca ruvida e sarcastica, il quale aveva dato un
teatro nervoso alla fiacchezza della scena italiana; un
altro, pieno d’irrequietezza nella stretta persona, pieno di
brio nel volto segaligno, che ammulinava senza tregua
parole come il vento le foglie cadute, ed aveva satireggiato
lungo tempo in un teatro mondano prima di scoprire
in sè la vena drammatica.
</p>

<p>
Un altro, dalla testa ieratica, gli occhi lucidi nelle occhiaie
profonde, con qualcosa di adunco e pur di dolce
in tutta la sua persona secca e stracca, il quale aveva
tormentato in più modi il suo sogno d’arte, aborrendo il
mestiere, correndo intorno alla propria anima visionaria,
lanciando nel suo buio qualche bellissimo raggio, per poterla
illuminare tutta, e sentendo con un cuore morto i
più vivi palpiti della vita. E v’era, lì accanto, per lo più,
<span class="pagenum" id="Page_82">[82]</span>
un uomo silenzioso, dal volto arcigno e scontento, che
aveva la bocca ormai contratta e suggellata in un sorriso
pieno d’indelébile scherno e che, per sola conciliazione
con la vita nemicissima, aveva conservato un appetito
prodigioso e taciturno. Uomo d’altri tempi, bella
tempra di combattitore, lucida mente d’osservatore, s’era
divertito a sciuparsi, a manomettersi con una voluttà crudele.
Poneva lo stesso ingegno nel compiere un’opera insigne
o nel far cosa di nessun pregio; tutto aveva sofferto
nella vita, le cose più logoranti per la tempra umana:
l’amore, l’ambizione, il disprezzo, il tormento dell’arte, la
lussuria, e fors’anche la fame.
</p>

<p>
Un altro, dal viso delicato, che rimaneva giovine e
quasi monacale nel volgere degli anni, poeta di rime cesellate,
intorneatore di versi un poco artifiziosi, che pareva
un essere pressochè incapace di sopportare la brutalissima
vita moderna, ed avrebbe forse voluto vivere
in quella remota età ove una bella rima s’incoronava
con rami d’alloro. Un altro, che aveva portato seco dalla
calma laguna la freschezza d’uno spirito goldoniano, e
vinceva rapidamente la sua battaglia in più tenzoni dissimili.
Poi v’erano i nomadi, quelli che di tempo in tempo
giungevano d’altre città, a mescersi per qualche sera
nei cenacoli d’arte; venuti a spalleggiare un dramma, a
proporre una pubblicazione, a recitare un poema. E v’erano,
ma più spesso in disparte, i giovini corteggiatori
del grande idolo dalla tromba d’oro, che gareggiavano
di versatili bizzarrìe, stretti intorno ad un poeta conquistatore
di stelle, che tutti li soverchiava col suo burrascoso
ingegno e tutto osava per infuturarsi con una bella
temerità.
</p>

<p>
V’era un soppraggiunto romanziere, dalla pallida e bella
faccia di efebo, che si lisciava i lucenti capelli con un
gesto discontinuo della mano imbrillantata, ascoltando il
parlar grasso del bolognese venuto in fama di scrittor
libertino con un libro d’elogio al lupanare e molte istorie
di carne venduta. Talvolta era insieme con loro un pallido
fiorentino, che aveva nella sua faccia mansueta una
volontà incisiva e già s’era provato in più giostre onorevoli,
<span class="pagenum" id="Page_83">[83]</span>
deciso a conquistarsi la vita con un disperato eroismo;
mordace, attento, vivo, secco, sicuro, raggruppava
in sè le sue forze feline per dare il balzo che lo avrebbe
svincolato dalla folla.
</p>

<p>
E più altri che invano contendevano per lo stesso
miraggio, discepoli d’arti vicine, che avrebbero tenacemente
squassato nel buio perpetuo la lor fiaccola vacillante,
e però si dilettavano d’accanirsi con una furia
bizzarra contro i più lontani ed i più alti, ai quali la
gloria aveva già fasciata la fronte con i suoi veli meravigliosi.
</p>

<p>
Ma v’erano, tra queste voci discordi, talune voci pacate,
ferme, che molto rare discorrevano per difendere
o per ferire, con la medesima giustizia serena. Uomini
solitari, cui dilettava lo spettacolo di quella sala clamorosa,
e venivano a cogliervi qualche significante attitudine
umana od a temperarvi in silenzio acutissimi
strali.
</p>

<p>
Fra tutti costoro, lentamente, Arrigo del Ferrante fu
accolto. Annodò di sera in sera le più svariate conoscenze,
sicchè in capo di qualche tempo si trovò ad
essere un familiare del luogo, ben accetto alle diverse compagnie,
per quel fascino singolare ch’egli sapeva diffondere
intorno a sè. Gli artisti lo accolsero in grazia di quel suo
fine gusto musicale che gli faceva dire cose profonde con
una piacevole modestia, ed anche perch’egli aveva il
dono innato dell’adulazione non servile, di quell’adulazione
che si lascia credere, che accarezza, che piace. I buontemponi
lo vollero compagno nelle cene per il suo gaio
spirito e la sua facile dimestichezza; i donnaioli lo corteggiarono
per la sua bella donna; i giocatori lo tolleraron
nelle partite perchè nessuno trovava il pretesto nè il
coraggio di metterlo al bando.
</p>

<p>
Poi l’abitudine fece il resto, e nessuno pensò più ch’egli
fosse un intruso.
</p>

<p>
Tutto questo gli apriva il cammino per andar oltre. Di lì,
alle soglie dei circoli mal vietati, alle sale dei palazzi mal
vigilati, il tragitto non era più che una distanza breve. Bisognava
unicamente che la fortuna delle carte o la versatilità
<span class="pagenum" id="Page_84">[84]</span>
de’ suoi ripieghi bastassero a tenerlo in bílico durante
quest’ultima battaglia decisiva.
</p>

<p>
Le cose andaron bene e male; ma egli vi rimediò
sempre con infiniti strattagemmi. Tutto gli servì a trovar
denaro nei giorni di bisogno, e poichè sapeva di camminare
in equilibrio lungo l’orlo d’un precipizio, lottò con
l’unghie, coi denti, senza riposo e senza mercede. Spolpò
il padre, la madre, divorò i piccoli risparmi delle sorelle,
si fece prestare persino l’economie della domestica di casa,
firmò cambiali agli amici del padre, che, sapendo l’occhialaio
abbastanza danaroso, fingevano di credere alle sue
fiabe e gli davan chi tanto, chi poco. Riuscì perfino a riconciliarsi
col terribile Riotti e manovrò in guisa da potersi
creare un piccolo debito con lui.
</p>

<p>
Il farmacista, allettato dalle più vicine promesse di matrimonio,
si turbò al racconto immaginoso che Arrigo gli
fece del proprio onore compromesso, di quel nome che
Arrigo gli dava, chiamandolo suo secondo padre, finchè,
raschiandosi molto la gola per nascondere una stupida
commozione, il buon farmacista finì col cedere e slegò i
cordoni della borsa.
</p>

<p>
Ma tutto questo non bastava. Le spese della sua vita
crescevano a dismisura. Con molti buoni pretesti aveva
lasciato comprendere ai genitori che non gli era più possibile
vivere in quel sobborgo fuor di mano, e s’era preso
per sè solo un bel quartierino verso il centro della città.
Lo aveva arredato con mobili presi a credito, ma scelti
con eleganza, quasi con lusso. Egli desiderava che fosse
impossibile a’ suoi nuovi amici ritrovar la strada tortuosa
per la quale era giunto sino a loro, e voleva che per
nulla al mondo potessero mai venire a conoscenza della
sua stirpe bottegaia.
</p>

<p>
In quel momento le carte gli volser male, e fu la miseria
nera, assoluta, irreparabile, che gli si mise alle calcagna.
Ma il suo carattere tuttavia restava in apparenza
gaio e speranzoso. Con pochi franchi in tasca, lo si vedeva,
elegantissimo nell’abito nero, girar per i teatri a
fianco della Ruskaia sfavillante di gioielli, scarrozzare
<span class="pagenum" id="Page_85">[85]</span>
per la città, pranzare nei ristoranti più costosi. Aveva il
gesto del gran signore anche nel pagare l’ultimo soldo, e
nessuno, tanto meno la sua dolce Tatiana, doveva sapere
quanto costassero a lui di fatica e di scaltrezza quelle
poche decine di lire ch’ella gli faceva spendere, per
esempio a cena, in capricciose ghiottonerie. Aveva debiti
piccoli e grandi per ogni cantuccio; la sua spavalda presenza
e la sua parola convincente pagavan nel frattempo
le più avare impazienze. Di notte in notte poteva capitargli
di tornarsene a casa con le tasche rigonfie d’oro,
lo spirito allegro; ma bisognava intanto subire le settimane
avverse, lottando con eroismo e senza mettersi al
repentaglio di non poter pagare una perdita al gioco, il
che lo avrebbe per sempre perduto e bandito.
</p>

<p>
Sapeva che in fondo una salvezza c’era per lui: quella
di chiedere all’amante. Ell’avrebbe dato, senz’alcuna obbiezione,
forse con gioia.
</p>

<p>
Nella sua frivola incoscienza femminea ella non sospettava
nemmeno le battaglie del suo Rigo: lo sapeva
poco ricco, ma ormai, nel vederlo spendere da gran signore,
se n’era quasi dimenticata. La donna sovente non
ha il dono di contare il denaro che si sperpera intorno
a lei.
</p>

<p>
Qualche volta, vedendolo un po’ buio, pensava che fosse
stanco d’amarla; s’attorcigliava a lui, gelosa e piagnucolosa,
voleva qualche giuramento, un bacio, un lungo
bacio, e tutto passava. Ma s’egli avesse chiesto, certo
ell’avrebbe dato, e Arrigo lo sapeva. Egli però esitava,
già da lungo tempo, non per scrupolo forse, ma per
quella diffidenza innata che gli suggeriva di non mai darsi
materialmente in balía d’una donna. Un buon senso naturale
gli faceva riflettere che il cuore d’un’amante è mutevole,
come la sua secretezza malcerta.
</p>

<p>
Oggi, innamorata, dà, e la cosa le par semplice; ma
domani, stanca o abbandonata, si ricorda, nella invincibile
avarizia del suo sesso, di aver pagato, e inutilmente, sicchè
se ne duole. Chiacchiera, e, magari per vendicarsi,
con due parole avventate perde un uomo. Si sa: da un
amante la donna passa all’altro, sopra tutto quando crede
<span class="pagenum" id="Page_86">[86]</span>
di appartenere per tutta la vita ad uno solo; e la coltre
del letto è cattiva guardiana di secreti.
</p>

<p>
D’altra parte si mormorava già che la Ruskaia gli desse
aiuto. Ma erano dicerìe timide, campate in aria, che non
potevan nuocergli gran che. In mancanza di prove concrete,
molti consideravano sopra tutto come l’affabilissimo
Arrigo avesse in ogni caso due spalle ben quadrate,
una cert’aria da allegro bastonatore, cosicchè il mormorare
che si faceva di lui rimaneva lontano e sommesso,
in quella specie d’atmosfera intermedia che sorpassa già
la maldicenza comune ma non è ancora la gogna pubblica,
dalla quale non c’è più salvezza.
</p>

<p>
E però il bisogno incalzava; da tutte le parti egli era
stretto in un cerchio di ferro; aveva esauriti gli altri
espedienti; non gli rimaneva che tentare quest’ultimo,
qualunque ne fosse il rischio, poichè un grande amore si
ferma talvolta davanti ad una piccola spesa, ed egli non
si faceva illusioni. Inoltre c’era in lui quasi un vestigio
di rettitudine o di fierezza, che gl’impediva quest’azione
triviale. Dire alla sua Tatiana, alla sua piccola amante
capricciosa e voluttuosa, questa parola orribile: «Dammi!»
vedere il denaro monetato passar da quella morbida mano
bianca nella sua propria forte e rapace, non poterla più
guardare negli occhi con quell’imperio assoluto che gli
dava una così bella fierezza di sè, doverle confessare le
sue notti angosciose, le sue corse affannose per i vicoli
oscuri della città in cerca dell’usuraio da convincere o
dell’amico dal quale estorcere le poche lire che avrebbe
spese la sera in una bottiglia di Sciampagna, e sentirsi
addosso quelle due pupille chiare, ferme, attente, con uno
sguardo quasi di compassione... tutto questo gli repugnava,
per quanto fosse in lui disperata la volontà di vincere la
sua battaglia.
</p>

<p>
Ma la cosa nacque da sè, necessariamente, nel modo
più semplice. Non poteva ella tollerare quelle grandi
ombre che si addensavano talvolta negli occhi luminosi
dell’amante, nè quel segno amaro che gli vedeva sovente
su l’orlo della bocca, nè quel sapore d’angoscia che tante
volte si sprigionava da’ suoi baci violenti. Era una dolce
<span class="pagenum" id="Page_87">[87]</span>
amante, curiosa di tutte le piccole vibrazioni dell’anima
nascosta, gelosa di ogni secreto, paurosa di poter perdere
in un giorno solo, per una cosa minima, tutta la voluttà
di quell’amore; e gli diceva qualchevolta, fasciandolo con
le braccia molli, dandogli su la bocca il suo più caldo
respiro:
</p>

<p>
— Che hai? che hai? Perchè non vuoi dirmi di cosa
ti tormenti?
</p>

<p>
Egli nulla confessò da principio; tacque, la racconsolò.
Ma poi, una volta, si lasciò sfuggire qualche mezza parola,
fra istintiva e calcolata, che gli veniva dal cervello e dal
cuore insieme, una di quelle parole ambigue che nell’amore
fanno tanto male....
</p>

<p>
E crollò il capo come per cacciarne una torma di pensieri
bui, come per ribellarsi contro quel principio di confessione
che gli era venuta su le labbra. Un’altra volta,
parlando dell’avvenire, disse che dell’avvenire nulla sapeva,
nulla poteva ormai sapere, ed anzi non osava
guardare più in là del domani, spingere il proprio desiderio
oltre l’oblìo delle loro voluttuose carezze... Ed accennò
vagamente al giorno in cui gli sarebbe stato necessario
sparire, andarsene chissà dove, in cerca di chissà
mai qual fortuna, solo e perduto, con questo suo terribile
amore, che gli avrebbe devastata l’anima sino all’ultimo
giorno della vita... Nel pensiero di tutto questo, che in
fondo poteva essere la realtà, qualche lacrima gli luccicava
nell’occhio fermo, qualche battito forte rompeva il suo
cuore violento, perchè, nonostante la sua freddezza, era
un po’ malato in verità di quella sua bella amante dalla
boccuccia sempre semichiusa, dalle manine di bambola,
che aveva in sè stessa la morbidezza delle sue stoffe di
seta, l’odore del profumo che portava, la musica della
sua propria voce.
</p>

<p>
E tutto questo finì con una scena violenta, nel mezzo
della quale, fattosi mettere alle strette, egli giunse a
confessarle, scapigliato e convulso, con un rantolo nella
voce:
</p>

<p>
— Ebbene, se lo vuoi sapere, ecco... Non ho più denaro,
affogo nei debiti, sono in piena rotta con la mia
<span class="pagenum" id="Page_88">[88]</span>
famiglia... devo lasciarti, devo andarmene, devo non vederti
più, non baciarti più... partire! Capisci che significa
«partire»? E lo avrei già fatto... ma non posso!
Avrei taciuto ancora, come taccio da tanto tempo, ma tu
hai preteso darmi anche questa umiliazione... ecco, ed
ora lo sai!
</p>

<p>
Per una settimana ella offerse, egli rifiutò. Poi si
miser di mezzo una cambiale che scadeva, una partita
disastrosa, una lunga notte d’amore, e da quel tempo,
nei giorni critici, la Ruskaia provvide alla vita di Arrigo,
lasciandolo dilapidar nel suo con la più bella tranquillità.
</p>

<p>
Ciò divenne anzi per entrambi la cosa più naturale del
mondo.
</p>

<div class="chapter">
<p><span class="pagenum" id="Page_89">[89]</span></p>

<h2>XIII</h2>
</div>

<p>
Ed allora la fortuna tornò; gli arrisero giorni d’abbondanza,
sicchè il denaro gli affluiva nelle tasche senza quasi
ch’egli se ne avvedesse; il denaro facile, che viene dal tavoliere,
che si vince con un punto alto, che si spende con
disinvoltura. E la Ruskaia risparmiò, perchè in tali faccende
Arrigo amava essere onesto e gli pareva di riacquistare
prestigio quando poteva rispondere alla sua Tatiana: — Grazie,
non mi occorre nulla.
</p>

<p>
Anzi le regalò un bell’anello, dove c’era una pietra
che nei giorni di bisogno aveva ricevuta contro cambiale
da un usuraio, per un prezzo indecente. La fece
rilegare da un buon orefice; la pietra brillò degnamente
sul dito esiguo della Ruskaia. Se alcuno potesse conoscere
la storia di certi gioielli, avrebbe forse di che scrivere
un libro comico e triste insieme, perchè intorno a
tutte le cose che rappresentano valore s’annoda sempre
uno straordinario viluppo di passioni e di bassezze
umane.
</p>

<p>
Poich’era d’animo liberale, quando aveva denaro spendeva
largamente. Si risovvenne de’ suoi, fece dono alla
famiglia di molte cose che sapeva essere nel desiderio
del padre, della madre, del fratello, delle sorelle; infine,
per mettersi un poco in pace con quel bravo Riotti, che
non poteva rassegnarsi al dilungar delle nozze, pensò
di far bene arrivando un giorno in negozio con un braccialetto
per la sua paziente fidanzata. Egli conosceva
il cuore umano e sapeva il gran prestigio delle cose
d’oro.
</p>

<p>
Quando l’Eugenia mostrò al padre il braccialetto di
<span class="pagenum" id="Page_90">[90]</span>
Arrigo, il Riotti a suo malgrado si lasciò sfuggire una
esclamazione di sorpresa.
</p>

<p>
— Per Dio, che bel capo! — disse. Poi s’inforcò bene
gli occhiali sul naso, prese il braccialetto, lo pesò due
volte, tre volte, nel palmo della mano, con una cert’aria
dubitosa, infine lo mise su la bilancia.
</p>

<p>
— Ma questo non è oro! — esclamò incredulo, vedendo
il peso greve.
</p>

<p>
— Altro che oro! — asserì la fanciulla. — Vuoi che
Arrigo mi dia roba falsa?
</p>

<p>
— Allora quello spiantato si è messo a fare il ladro,
perchè questo è un gran valore, sai!
</p>

<p>
E venuto su la soglia della bottega, lo cominciò ad esaminare
traverso la lente.
</p>

<p>
— Il marchio c’è... — borbottava.
</p>

<p>
Per maggior sicurezza andò da un piccolo orefice
ch’era lì vicino, e un po’ confuso d’avere in mano un
oggetto simile pregò l’amico di provarlo con gli acidi
per sapere se fosse oro proprio di zecca, e a diciotto
carati.
</p>

<p>
— Quanto a carati forse ne crescono! — esclamò l’orefice
suburbano, dopo averlo provato. — Un bel braccialetto,
veh!... proprio bello!
</p>

<p>
— È un regalo che mia figlia riceve oggi dal suo fidanzato, — disse
il farmacista con noncuranza.
</p>

<p>
E tornò in bottega. Questo per lui riparava in parte i
torti di Arrigo e mostrava che, se da un lato era un figliuolo
un po’ bizzarro, dall’altro aveva buon cuore. In ogni
modo le sue intenzioni dovevan esser serie, perchè — diamine! — certi
regali non si fanno a casaccio.
</p>

<p>
Intanto la sorella maggiore d’Arrigo si fidanzò, e le
nozze avrebber dovuto aver luogo nell’autunno seguente,
con un bravo giovine che le voleva un bene quasi ridicolo,
ed era figlio di un ricco droghiere. L’altra sorella
era una farfallina appena quindicenne, tutta diversa dalla
maggiore, e tanto frivola, capricciosa, vaporosa, quanto
l’altra era calma, seria, e destinata a non esser altro che
una brava massaia.
</p>

<p>
Anna Laura invece comandava in casa con una prepotenza
<span class="pagenum" id="Page_91">[91]</span>
da tirannella; era bellina, tanto bellina, che già,
quando usciva per istrada, uno sciame di moscardini le
ronzava intorno, e, per certe occhiate che lanciava loro,
il padre e la madre avevan giudicato che fosse pericoloso
lasciarla correr sola.
</p>

<p>
Per istrada ella non faceva che fermarsi davanti a
sarte, modiste, profumieri; si vestiva bene, si pettinava
con ricercatezza, leggeva di nascosto romanzi proibiti, era
un poco pettegola e molto birichina. Ma poich’era bella e
poichè aveva quello stesso far signorile di suo fratello
Arrigo, nè il padre nè la madre osavano essere troppo
severi con lei; la madre sopra tutto, che forse ricordava
in quell’ultima figlia il suo più recente fallo d’amore.
Anna Laura parlava spesso d’Arrigo, dicendo che aveva
certo avuto ragioni da vendere nell’andarsene via dalla
bottega paterna per godersi un po’ la vita, quel genere
di vita che a lei pure piaceva: il lusso, i bei vestiti, le
carrozze, i teatri, l’amore.
</p>

<p>
L’altro fratello, Paolo, era invece un bravo ragazzo serio
e dolce; aveva compiuti i suoi studi con un po’ di fatica
ed ora stava imparando l’arte del padre. Era nato e rimasto
un po’ grossolano; a lui la bella Ruskaia non dava
alcun fremito; si contentava di andare la domenica a
bere il vin bianco e mangiare le ciambelle con una florida
popolana che non gli era crudele.
</p>

<p>
Quella stagione intanto finì; il teatro si chiuse, la Ruskaia,
per amor d’Arrigo, trascurò tutte le scritture che le si
offrivano altrove, e rimase a godersi, nella città ventilata,
una bella primavera di riposo e d’amore.
</p>

<p>
E qual più dolce primavera di quella che sopraggiunge
in una città per solito fredda e nebbiosa, una città senza
alberi, dai parchi radi, le passeggiate brevi, i giardini
nascosti? Quando allora il cielo, non vasto fra i tetti vicini,
prende quel color vivo di madreperla che fa brillare
i selciati e luccica su le finestre chiuse, infiammandole,
come per dire: — Aprite! io passo! io, divina, la
primavera!...
</p>

<p>
Ma queste non eran cose che intenerissero il cuore di
Arrigo. Egli non s’abbandonava perdutamente alla dolcezza
<span class="pagenum" id="Page_92">[92]</span>
d’un amore inerte, ma badava piuttosto a trar vantaggio
da ogni giorno e da ogni ora, sentendosi ormai
vicino al compimento del suo bel sogno immodesto. Anzi
ardiva spingere lo sguardo più lontano, parendogli che
quanto aveva sino allora vagheggiato come la sua meta
non fosse che il principio d’una più grande ambizione.
Forzar l’ingresso d’un Circolo, seder alle cene o nei palchi
dei Mammagnúccoli, dir buongiorno senza togliersi il
cappello al marchese di Sant’Urbino, recarsi all’ippodromo
nell’automobile di Lanzo Malatesta, e fare insomma tutte
l’altra cose che di lontano gli erano sembrate un miraggio
vertiginoso, più non bastava per contentare le bramosìe
del suo cuore temerario.
</p>

<p>
A questo sarebbe giunto, e v’era ormai quasi vicino.
Ma la battaglia era degna d’essere combattuta per una
causa migliore, poichè si sentiva nello spirito nascer l’ali
per un più grande volo.
</p>

<p>
E meditò di giungere fin nelle sale meglio custodite dalla
duplice potenza del blasone e dell’oro, nelle sale un po’
tediose d’onestà camuffata e d’impostura inchinevole, dove
gli antichi paraventi potrebber forse raccontare qualche
favoletta salace, dove i camini dai grandi alari di bronzo
sbadigliano con infinita noia su la eterna commedia della
vita. Voleva che l’accogliessero le dame incipriate, ch’eran
state famose di bellezza e d’avventure al tempo del
Risorgimento e che avevan forse danzato al braccio di
qualche uniforme austriaca; voleva che l’accogliessero i
vecchi gentiluomini borbottoni, che la gotta e la podagra
vendicava del buon tempo trascorso; voleva sedere ai
pranzi trimestrali della duchessa di Benevento, essere
invitato al ballo di palazzo Altomarino, la sera di
Sant’Eufemia; andar alle feste mascherate che si davan
più volte nell’anno in casa Aimone dell’Ussero, casa
ricca ed ospitaliera, che albergava quattro bellissime nuore
tra un codazzo di parentele. Voleva, se pur ciò dovesse
tediarlo, essere fra i pochi ed eroici nobiluomini che almeno
tre volte nella stagione frequentavano i venerdì
della vecchia contessa di Sedriano, la quale, inferma e
pressochè sorda, teneva circolo da un seggiolone simile
<span class="pagenum" id="Page_93">[93]</span>
ad un trono, avendo una nipote già più che trentenne
da maritare, una grama nipote, magra, sghemba e
balbuziente, su la quale s’erano scatenati tutti i malanni
dei Sedriano, rinomati già da secoli per la loro
impeccabile bruttezza. Voleva che d’estate l’invitassero
in campagna i Mazzoleni, antichi profumieri fattisi
marchesi da sè, o gli Anselmi, ch’erano una tribù senza
numero, contraddistinti, i maschi dal cranio rotondo,
le femmine dalla spaventosa magrezza: o i Nonaro del
Monte, che passavano per la più ricca famiglia della
città.
</p>

<p>
Pensava di visitare in palco donna Ottavia Malespini,
della quale narravasi che, per salvare certe speculazioni del
marito, si fosse abilmente commerciata ad un ricchissimo
banchiere ebreo; donna Eleonora Salvati, che aveva, dicevasi,
la più bella e più visitata collezione di mutande in pizzo
vero; le due sorelle Gozzani, marchesa Marta e marchesa
Federica, delle quali, in verità, era rimasta vedova la seconda,
benchè fosse morto invece il marito della prima,
se, a quanto affermavasi, era vero che il barone capitano
Guerrazzo avesse disertato il talamo coniugale per il letto
vedovile della sua deliziosa cognata.
</p>

<p>
Pensava d’esser ricevuto ai tè intimi di Rosanella
Piacentini, questa frivola, che s’era innamorata del suo
pettinatore; ai tè meno intimi di Graziana Buonconte,
che amava giocare in Borsa, discorrere di politica, scommettere
su cavalli, fumare sigari Avana, ed amava pure,
a dir delle cronache, i letti angusti delle sue belle cameriere.
</p>

<p>
Avrebbe voluto, nei mattini di primavera, caracollare
al fianco di quell’amazzone compiuta ch’era Miretta Sansalvato,
la quale si doleva sopra tutto di non trovare cavalieri
abbastanza intrepidi per galoppare quanto a lei
piacesse, ma che certo possedeva una mano tanto robusta
quanto delicata, e ciò avevano riconosciuto in brughiera
molti tenenti di cavalleria. Avrebbe desiderato far musica
nel salotto misterioso della pallida Clara Michelis, che già
era vedova in quel tempo, e visibilmente si struggeva
d’un mal vedovile.
</p>

<p>
<span class="pagenum" id="Page_94">[94]</span>
</p>

<p>
Insomma egli avrebbe voluto entrar nell’intimo di
quella società ben nomata, cui tutto è lecito, perchè nessuno
è sopra lei, nella piccola cerchia d’una città, per
giudicarla; dove l’ingegno fa minor breccia che i modi
compiuti, e qualchevolta fa sbadigliare, dove la passione
irruenta cede il campo al capriccio elegante, la vendetta
iraconda si copre le mani di guanti delicati e l’amicizia
diventa urbana come un’adulazione complimentosa. In
quella società inverniciata, splendente, ove si canta, si
balla, si ride, si ama, si odia, ci si vendica e si tradisce
anche, ma tutto ciò educatamente, con un bel riserbo, fra
quattro pareti, sicchè non ne corra notizia per le bocche
della plebe disprezzabile.
</p>

<p>
Ed egli vide, come nel sogno d’un maraviglioso avvenire,
il giorno in cui avrebbe avuto per mensa una tavola
imbandita di porcellane trasparenti, servita intorno da una
folla di maggiordomi silenziosi, e sè vide, in quel miraggio
di cristalli, di specchi, d’argenterie, spingere l’occhio lascivo
nel bianco d’una scollatura impudica, sentendosi
passare intorno la fragranza della cipria odorosa, il calore
d’un seno intravveduto, l’ardore d’uno sguardo ambiguo...
Ripensò la bottega paterna, dalla quale pochi anni prima
era uscito, con qualche cencio e con poche monete di
rame; la bottega semioscura, che doveva nel destino essere
tutto il suo regno; ed invece s’apparecchiò per i suoi ozi
le poltrone profonde, imbottite di cuscini morbidi, per le
sue danze sognò le sale sfavillanti di candelabri, per i
suoi amori si diede convegno nei talami delle marchese
infedeli, per le sue nozze, ch’erano la corona del sogno,
si concesse la mano d’una bellissima ereditiera...
</p>

<p>
Camminare bisognava, camminare con temerità, senza
concedersi requie, facendosi largo fra i molti che gli
avrebbero ostacolata la via, spezzando i vincoli che gli
avvincessero il piede, solo, e pur certo di non fallire.
</p>

<p>
Perchè si era scelto questo sogno a tentazione della
sua vita coraggiosa? Neppur egli lo sapeva, nè di saperlo
si curava. Quest’ambizione era sgorgata in lui da una sorgente
oscura dell’anima, lo tormentava e lo spronava con
accaniti eccitamenti.
</p>

<p>
<span class="pagenum" id="Page_95">[95]</span>
</p>

<p>
Più tardi avrebbe pensato a coronare di qualche alloro
men caduco la sua tenace ambizione, poich’era uscito dal
nulla con la voglia e con la virtù incontrastabile di non
essere un mediocre. Voleva, se pur gli fosse lecito, compiere
nel mondo un passaggio rumoroso, attrarre sopra
di sè qualche invidia, giungere più lontano che potesse
dalla oscura e dimenticata origine.
</p>

<p>
Taluno de’ suoi nuovi amici gli aveva già vagamente
promesso di proporlo al Circolo nell’autunno prossimo,
poichè frattanto gli conveniva lasciar scorrere l’estate
nell’accaparrarsi destramente un certo numero di simpatie
fra que’ soci di maggior credito, i quali avrebbero
potuto a lor talento aprirgli o chiudergli per sempre
l’accesso alla porta sublime. Pieno di fiducia in sè, Arrigo
si accinse con ogni suo potere a questa lenta ed
ingegnosa fatica. Negli ultimi anni il Circolo aveva molto
rallentate le sue strette discipline, aprendo le porte ad una
gran folla di soci nuovi e scelti con minore severità, per il
bisogno di mantenersi in vita. Era indispensabile rinfocolare
il gioco, mescere alla cattedratica schiera dei soci antichi
una gioventù più vitale, venuta su coi tempi nuovi nella
città fattasi borghese, e che specchiava il lento ascendere
della classe trafficante sul declinare delle famiglie patrizie.
Contro la fama del casato vinceva ormai la fama dei
forzieri pieni; i palazzi secolari cadevano fatalmente in
possesso della plebe arricchita. Nomi che ancor sentivano
il lezzo d’ogni bassa speculazione mercantile tenevan la
dittatura della città, procacciando ai figli le cariche più
illustri, maritando le figlie ben dotate nei parentadi più
antichi.
</p>

<p>
Sul roco singulto della tromba feudale vincevan con
più vasti urli le sirene dell’officine: ai corni di caccia
perduti nell’eco delle bandite, rispondeva il rombo laborioso
dei martelli, l’ánsito e lo sbuffo delle grandi macchine
generatrici; contro il peana degli eserciti sanguinari
prorompeva dalla piazza invasa l’Inno dei Lavoratori.
</p>

<p>
E fra queste usanze nuove, più facile s’apriva il cammino
ai sopravvenuti dal basso; l’uomo non portava più
su la fronte il suggello ed il marchio della sua nascita,
<span class="pagenum" id="Page_96">[96]</span>
ma nella gara della vita egli valeva per il cammino che
vi sapesse compiere, valeva nella fiera umana per la
sua destrezza di giocoliere, per la sua facondia di ciarlatano,
e poteva così pescare o frodare il maggior dado
nel bossolo della sua fortuna. Il popolo tirannico lanciava
in tutte le giostre i suoi robusti campioni, e poich’erano
assetati di vita, avidi per diuturne astinenze,
callosi e astiosi dei gioghi patiti, mettevan nel vincere
una caparbia ira, millantavano in tutte le vittorie una
rumorosa temerità.
</p>

<p>
Ora l’estate venne; con l’estate l’esodo verso le campagne,
verso gli ozi lacustri e montani, verso le spiaggie
che bruciano di arene scintillanti, nei rossi mesi dell’ozio
e della bagnatura. La città spopolata rimase in balia de’
suoi più tenaci lavoratori, divenne il regno dei mariti allegri
e degli sfaccendati, che per pigrizia non avevano il
coraggio di prendere un treno. La vita si fece più familiare
fra tutti quelli ch’erano afflitti dallo stesso mal della
calura, e si udì giurare in buona fede che la città non
fosse mai tanto piacevole ad abitarsi come quando è sgombra
dalla sua maggior cittadinanza.
</p>

<p>
Più a lungo si vegliò la notte, si fecero lunghe sieste
nei pomeriggi afosi; lo scopo delle passeggiate serali fu
l’andare in cerca d’un fil d’aria, e tutte le maledizioni
dell’anno dettero ai tormentati una breve tregua,
poichè il calendario d’ogni vita segnava il tempo delle
beate villeggiature.
</p>

<p>
Arrigo e la Ruskaia non indugiarono a lungo in città.
Ella del resto s’annoiava. Da che s’era chiuso il teatro
s’annoiava profondamente; il giorno sopra tutto, chè le
notti avevan sempre qualche svago.
</p>

<p>
Egli era forse un po’ despotico, e talvolta la indispettiva;
poi non era geloso affatto, e ciò la umiliava. Qualche
nube era già sorta fra loro a proposito di mille inezie;
non avevan lo stesso modo di pensare, non amavano gli
stessi libri, non trovavan simpatica la medesima gente.
Arrigo passava troppe ore fuor di casa, dedicava troppo
tempo agli amici, alle carte, alle sue cure ambiziose, aveva
sempre un certo fare preoccupato e chiuso, che urtava
<span class="pagenum" id="Page_97">[97]</span>
la gelosia dell’amante; non era inoltre un uomo capace
di prestarsi a tutti i capricci d’una donna viziata, e qualche
volta, pur nell’ore più intime, dimostrava già d’avere
una certa fretta. Ella cominciava talvolta con sentirsi un
poco sola... E però s’amavano ancora. Nubi lievi, che dileguavano
rapidamente nel calore d’una tentazione.
</p>

<p>
Furon all’acque, furon in montagna, poi scesero ad una
riva lacustre non lontana dalla città, e, per finirvi l’estate,
affittarono una villetta piccola come un nido, che bagnava
nell’acqua placida le sue fiorite spalliere di rosai.
</p>

<p>
La sponda spesseggiava di ville festevoli, d’alberghi
frequentatissimi; tutto il giorno per la lunga strada rasente
il lago era un trascorrere di carrozze o d’automobili
dall’uno all’altro cancello, poichè la signoria villeggiante
si onorava di visite scambievoli, largheggiava di
feste nei parchi sontuosi, talvolta ballava, recitava, si
mascherava, correva regate a vela, giostrava nei campi
da tennis ed inoltre si dava cura dell’umanità sofferente
allestendo con grande strepito qualche fiera di beneficenza.
</p>

<p>
Tra quel frastuono di vita mondana gli amanti vissero
in disparte, quasi nascosti nell’intimità del loro nido.
</p>

<p>
L’estate, già percorsa da qualche brivido, già consunta
di qualche foglia gialla, l’estate che irrompeva nelle vigne
con una rossa maturanza di grappoli e pareva bruciasse
nei giardini con assurde magnificenze di fiori, consumava
nell’ardore delle postreme sue vampe le vene degli amanti,
che in quella sopraffazione di vita sentivano da tutte le
cose circostanti scaturire una inconsumabile voluttà.
</p>

<p>
Nulla è più tormentoso per il viandante che l’incontrare,
nei pomeriggi di sole, certa piccola casa dalle
persiane socchiuse, dalle tende abbassate, intorno a cui
mormori un silenzio di cose vive, canti nel verde una
fresca fontana, luccichi tra le ghiaie del viale qualche
frantume di vetro...
</p>

<p>
Nulla è più stanchevole per il rematore che il passar
con la sua barca sotto un giardino fragrante, quando al
sole morente si riaprono le finestre della casa, ed insieme,
vicini, semisvestiti, due s’affacciano al davanzale, guardando
<span class="pagenum" id="Page_98">[98]</span>
nella tremante azzurrità di quell’ora in cui principiano
e suonar campane, perchè tutto il pomeriggio han
dormito, sognato, amato, in una chiusa camera tranquilla,
dove tuttavia pertugia come un barlume quella enorme
crudeltà dell’estate, quel vertiginoso balenìo del sole su
l’acqua inerte, quella immobile tribolazione che nella vampa
invade ogni cosa, quando l’incendio gràvita su l’ora ferma
consumando il suo proprio splendore.
</p>

<p>
E i solitari, gli oziosi, gli snervati, quelli che tormenta
un desiderio nascosto, quelli che per infinite strade han
da essere o viandanti o rematori, pensano con un’invidia
piena di malinconia a que’ due che stanno dentro la casa
tacente, che han dormito, sognato, amato, nel nascosto
rifugio, durante un lungo pomeriggio di sole.
</p>

<p>
Poi l’invidia si fa curiosa; va, spia, guarda, parla, racconta...
Il basso tetto, chiuso fra gli alberi del giardino
lacustre, diviene il luogo dolce del peccato, che turba le
immaginazioni altrui, che muove per tutto all’intorno una
leggenda d’amore.
</p>

<p>
Traverso il chiuso cancello corrono sguardi furtivi; a
quelle finestre incantate volano molti sogni altrui; tutto
in quella casa innocente par stregato e colpevole, poichè
da ogni ramoscello, da ogni pietra, pende il segreto voluttuoso
di due giovinezze che si amano.
</p>

<p>
Nelle sale affollate si parlò di quella casa taciturna;
qualche giovine signore, noiato della vita familiare, spinse
l’audacia de’ suoi propositi fino a tentar l’assedio della
bella innamorata; qualche vecchia zitellona pettegolò di
que’ due con la più verde bile; qualche ragazza vaporosa,
nel letto insonne, rivide a piè del giardinetto le straboccanti
spalliere di rosai e quel cespo di gelsomino che abbracciava
le finestre semichiuse; qualche moglie, vedova
nella settimana, quando fu la sera del sabato, prima di
spegnere il lume, ne tormentò il marito sonnacchioso...
</p>

<p>
E tutto questo fece sì che per la riva lacustre, in un
cerchio nuovo di persone, si propagasse quell’indiscreto
cicaleccio che aveva sin dal principio divulgato gli amori
di Arrigo e di Tatiana, quando la lieta schiera dei Mammagnúccoli
s’era prima commossa per l’avventura di
costui.
</p>

<p>
<span class="pagenum" id="Page_99">[99]</span>
</p>

<p>
Fu, tra gli altri, un barone, ch’era in villa con la sua
vecchia madre, un barone dalla barba crespa, giunto al
limite dei quarant’anni con un cuor d’adolescente, il quale
molto s’ingelosì di quell’idillio estivo, tanta inquietudine
d’amore lo strinse per la bellissima cantatrice.
</p>

<p>
Non di rado egli la vedeva nel giardino, più spesso la
udiva lanciare in alto i suoi armoniosi trilli, poichè il possesso
baronale confinava con il giardino degli amanti e
non v’era tra l’uno e l’altro che un muricciuolo di poche
pietre.
</p>

<p>
Il barone Silvestro Piaggi era un uomo alto e complesso,
con un bel volto roseo, da buon fanciullone, cui
cresceva di giovialità l’ornamento della barba bionda e
crespa. Onoratissimo e ricchissimo, era stato saettato
senza mercè dalle ragazze da marito; ma per un amor
filiale più devoto che ogni altro affetto non s’era mai
voluto ammogliare, temendo che una sua propria famiglia
lo costringesse a mancare d’assiduità presso la vecchia
madre.
</p>

<p>
Quest’uomo però s’innamorava; e poich’egli possedeva
in massimo grado ciò che alle donne sommamente piace:
la cavalleria de’ modi e l’estrema prodigalità — l’amore
nella sua vita era stato una cosa gioconda.
</p>

<p>
Per corteggiare la Ruskaia il barone Silvestro riprendeva
quella sua grande aria battagliera del bel tempo
quand’era uno smilzo ufficiale di cavalleria; la dardeggiava
d’occhiate lusinghevoli, pareva quasi che volesse prosternarle
ai piedi, con un sol atto loquace, sè stesso, il suo
denaro, la sua più che devota urbanità.
</p>

<p>
Questo non dava noia alla Ruskaia, e nemmeno ad Arrigo,
il quale anzichè adontarsi, mostrava di questi pericoli
una singolare compiacenza.
</p>

<p>
Lungo quel muricciuolo, quante mai volte passava il
barone Silvestro! La sua bella barba crespa brillava nei
raggi di sole con vera magnificenza. Un giorno egli salutò.
La Ruskaia sorrise. Tutte le cose del mondo hanno
la lor ragione d’essere: quel sorriso forse voleva dire:
</p>

<p>
«Chissà?...»
</p>

<p>
Chissà?... È tanto pieno di mistero l’animo d’una donna
<span class="pagenum" id="Page_100">[100]</span>
innamorata! Ella prova talvolta il bisogno di mescere nel
proprio sentimento anche la sottile gioia che le proviene
dal deridere un altr’uomo. Poi, ad un tale che saluta, — un
signorotto nel suo feudo — perchè mai non sorridere?
Questo sorriso è lieve come l’innocenza; nulla promette,
nulla impedisce; passa, vola via, non tocca, ma
dice ambiguamente: «Chissà...»
</p>

<p>
La vita è così bizzarra, e tutto in fin de’ conti può
succedere!...
</p>

<p>
Anche il bel caso che un grande amore vada a finire
in cenere. Allora può essere utile aver detto: «Chissà...»
E poi è dolce, per la donna un poco frivola, dormire
nel proprio letto con un amante amato, ma col pensiero
d’un altro — un signorotto nel suo feudo — che per
amore di lei veglia e sospira... È dolce cosa il pensare;
«C’è chi guarda mentre mi pettino le treccie alla finestra;
c’è chi trema se passo nel giardino in vestaglia...
Sì, quel barone mi fa un po’ ridere con la sua testa calva
e la sua barba bionda... ma la gente del paese lo saluta
e lo inchina come un piccolo re. In fondo vorrei sapere
perchè Arrigo non è geloso? Anzi non fa che dormire.
Quanto dorme questo Arrigo nei giorni d’estate!...»
</p>

<p>
Una volta finalmente il barone Silvestro osò varcare la
soglia. Co’ suoi quarant’anni e la sua barba crespa era
tuttavia confuso come un collegiale.
</p>

<p>
Arrigo era in pigiama e s’affrettò a vestirsi. Lo ricevette
la Ruskaia, tutt’accesa in volto perchè aveva remato
per due lunghe ore sotto il sole.
</p>

<p>
Quand’era in impaccio, ella rideva. Per prima cosa
dunque si mise a ridere apertamente, con quella sua boccuccia
di bambola piena d’una grazia inesprimibile. Nella
saletta faceva un po’ scuro.
</p>

<p>
— Vi prego, sedete, barone.
</p>

<p>
Egli rimase in piedi. Non gli pareva quasi vero d’esser
lì. Anzi dimenticava la ragione della sua visita. Finalmente
se ne risovvenne.
</p>

<p>
— Sono incaricato... — L’avevano incaricato d’una
commissione. Le nobili dame della beneficenza l’avevano
mandato a parlamentare con la cantante dalla voce d’oro.
<span class="pagenum" id="Page_101">[101]</span>
Si stava preparando una gran festa, nel teatro d’un albergo
vicino, a favore di certi derelitti... Questa recita si faceva
tutti gli anni. Vorrebbe cantare la Ruskaia? Non dicesse
di no! La patronessa era donna Claudia del Borgo;
canterebbe la marchesina Farulli, donna Francesca Monteguti...
Poi si dava pure una commediola... Non dicesse
di no!
</p>

<p>
Che orribile pronunzia aveva in francese quel barone
Silvestro!... — osservò fra sè stessa la Ruskaia ancor
prima di pensare se le convenisse accettare o no. Aveva
inoltre in tutta la sua grossa persona qualcosa d’artefatto
e di comico. No, stava meglio di lontano, con la sua barba
crespa dietro il muricciuolo. Pensò ch’era stata sciocca nel
lasciargli credere...
</p>

<p>
— Noi siamo vicini di casa, per mia fortuna... — egli
disse con un tono galante.
</p>

<p>
— Oh, che fortuna!
</p>

<p>
— Tutte le mattine, alla finestra, la intravvedo...
</p>

<p>
— Già, già...
</p>

<p>
Era un po’ inquieta, forse irritata; le dava noia quel
garbato e melenso corteggiatore. Queste fervide slave
sentono l’uomo e la maschilità dell’uomo in un modo singolare.
</p>

<p>
— Eppure ho dovuto attendere fino ad oggi l’occasione di
poterla conoscere.
</p>

<p>
— Certo... — E gli sorrise, come la prima volta, nel
giardino.
</p>

<p>
Sopraggiunse Arrigo. Il barone gli si presentò. Uomo
affabile, cavaliere di gran mondo, poteva impacciarsi davanti
ad una bella donna, ma in ogni altra circostanza rimaneva
padrone di sè. La proposta venne ripetuta, e dopo
molta esitazione, persuasa dalle insistenze di Arrigo, la
Ruskaia finì con accettare.
</p>

<p>
Ma, Dio buono!... questo impegno la impensieriva... Da
varii mesi non aveva cantato più. Il barone disse:
</p>

<p>
— Oh, non raccontate queste cose al vostro vicino!
</p>

<p>
Già, ma quelli erano trilli all’aria aperta; ora bisognava
che si ripreparasse.
</p>

<p>
— Insomma ho promesso: canterò.
</p>

<p>
<span class="pagenum" id="Page_102">[102]</span>
</p>

<p>
Ed eccoli tutt’e due più vicini a dame e signori, nella
promiscuità d’un grande albergo, sotto l’ala della buona
Fata Beneficenza. Ecco lei, festeggiata, in mezzo a crocchi
di signore ciarliere, ferventi nell’opera intrapresa,
tutto il giorno in faccende, liete più che mai di parere
una volta quel che non erano, esibendosi dalla scena a
spettacolo d’una folta platea. Ed eccole, curiose di questa
cantatrice straniera che trascinava dietro sè una storia
d’avventure clamorose, che aveva durante l’inverno messo
a rumore la città col suo canto e con la sua passione.
Piacque; la trovaron simpatica, spiritosa, fina; si divertirono
a stare con lei, a respirare un poco di quella polvere
dorata, prestigiosa, che sembrava ravvolgerla di
splendore, fatta di tante cose dissimili: dall’applauso che
aveva suscitato intorno a sè nella sua vita errante, all’oro
che le avevano cosparso ai piedi e sul quale aveva
camminato; da quella caparbia onestà ch’era talvolta un
nodo inestricabile, alle strane lussurie di chi la credevan
capace nella sua coltre di bella donna errante. La fecero
cantare, l’applaudirono, la lusingarono, le fecero crocchio
intorno, verso l’ora del tè; infine, se non si fosse intromesso
qualche burbero marito, sarebbero fors’anco giunte
ad invitarla nelle case loro.
</p>

<p>
Per riflesso, Arrigo profittava delle festose accoglienze
che dappertutto si facevano alla Ruskaia. Da lei si teneva
più lontano che gli fosse possibile, per non ledere le buone
apparenze, e il mondo, che, se ciò gli garba, indulge talora
fin oltre il necessario, fingeva d’ignorar persino che
fossero amanti e che avessero in riva al lago una dolce
villa dalle finestre semichiuse.
</p>

<p>
Durante le prove della recita egli se ne stava in disparte,
nel grande atrio dell’albergo, talvolta nel giardino, mostrandosi
pieno di garbo e di gentile modestia.
</p>

<p>
Le signorine gli ronzavano intorno, a sciami, curiose di
lui, per quel che ne avevano inteso raccontare a mezza
voce durante l’austerità dei pranzi familiari. Fra i crocchi
di signore si discuteva intorno alla sua persona. Era
giunto fin lì quell’appellativo di «bel Ferrante» che gli
avevano aggiudicato nei palchi del teatro, quando il suo
<span class="pagenum" id="Page_103">[103]</span>
nome si era diffuso per le prime volte, congiunto a quello
della Ruskaia. Senza paragone infatti egli superava i due
seduttori più avventurosi della stagione lacustre: Cencio
Baracco, vincitore di regate, e Massimo Randa, che ogni
sera traversava il lago in lancia a benzina, per un legame
che aveva su l’altra sponda. Li vinceva di bellezza
e di novità, ma era forse un po’ troppo virile per il gusto
di quelle dame raffinate. Gli mancava senza dubbio quell’aria
etica, quel pallor giallastro di cattiva digestione,
quell’andar stanco su le gambe flosce, che preannunzia
la spinite lontana; molto insomma gli mancava di quel
che piace per lo più nei giovini signori moderni, e che
aggiudica loro talvolta la fama d’irresistibili. Ma con
la svelta persona, col bel collo muscolato, con la maschera
del volto precisa e chiara, parlava dirittamente ai
sensi di talune, che non potevano impedirsi dal risentire
una certa piacevole molestia in vicinanza di un così bel
dominatore.
</p>

<p>
Egli d’altronde non era, o non pareva essere, vano. Più
oltre spingeva i suoi disegni che a ferire il cuore di questa
o quella ammiratrice; a men difficili tempi serbava gli
oziosi tornei d’amore. La sua battaglia era di quelle che
si combattono con taciturna pazienza, ed egli non vedeva
davanti a sè che una meta, necessaria, lontana. Cacciarsi a
forza di gomitate abili dentro quel mondo restìo: questa
era per intanto la sua fatica. Ed a ciò, tutto gli doveva servire;
anche la bella voce della Ruskaia, anche le interessate
cortesie del barone Silvestro, anche i pettegolezzi
ch’egli sentiva correre intorno come lucertole fra l’erba,
ed anche le non ambigue punzecchiature di donna Claudia
del Borgo, che patrocinava la festa.
</p>

<p>
Questa donna Claudia era già oltre nell’autunno della
sua famosa e dissoluta bellezza; ma non con gli anni
s’addormentava il suo tumultuoso cuore; non meno piacevanle
con ardore le tempre giovini e salde per essersi
alquanto sciupata ne’ suoi lunghi vizi. Un marito inconcludente,
ricco senza confine, era stato il mecenate silenzioso
de’ suoi folli capricci. Giovine, si era data a chi
la voleva, a chi le piaceva; si era data nei modi più
<span class="pagenum" id="Page_104">[104]</span>
strani e più perversi, con una volubilità incontentabile.
Aveva un tempo scandolezzata la città tenendosi per staffiero
il più bello fra i cavallerizzi d’Ungheria, ed a quanti mormoravano,
a quanti inorridivano, aveva risposto aprendo
le sale del suo palazzo ad una ospitalità grandiosa e fastosa,
ben pensando che il mangiare, il bere, il far danzare,
il far vivere a scrocco, son l’offe che meglio debellano
le infurianti maldicenze altrui. Ma ora, invecchiata
e non stanca, metteva un certo studio nello scegliere per
i suoi ultimi banchetti gli intingoli più saporiti. Aveva
quasi una smania virile di volersi appagare ogni capriccio,
ed in certe riunioni di bellimbusti era corsa voce
che donna Claudia fosse qualchevolta liberale. Un tenente,
che aveva giocato e perduto sino a rischiar le spalline,
s’era salvato così; molti sconosciuti eran entrati in
società per la sua camera da letto. Poich’ella, non potendo
scendere fino a loro, li innalzava talvolta fino a sè.
Inoltre donna Claudia s’occupava di maritaggi, e quando
era stanca d’un amante, spesso gli procacciava una moglie
tra la schiera delle nobili signorine che teneva in sua protezione.
Almeno sotto un certo rispetto, erano per tal modo
ben sicure di non imbattersi male.
</p>

<p>
Piacere a donna Claudia poteva insomma non essere
un danno per tutti quelli che fossero nei panni d’Arrigo.
Ed egli lo sapeva. Questo pensiero gli venne istintivo,
il primo giorno ch’ella lo guardò. Vi sono certe donne
le quali osano guardarci con maggiore insolenza che
non guardiamo noi la più desiderata fra le donne. Anzi
egli ebbe di quell’antica esperienza una sottile paura.
Ma nei giorni successivi sentì nascere il capriccio nell’animo
di quella donna dissoluta, e con la sua borghese abitudine
del calcolare, súbito valutò il profitto che a lui ne sarebbe
derivato. Ella certo lo avrebbe levato sopra uno scudo
fin nelle sale del suo palazzo, lo avrebbe difeso e fatto
ricevere in quel mondo chiuso. Quanto alle chiacchiere
della gente?... bah!... egli non poteva salire che per mezzo
d’una frode: — qualunque fosse, l’avrebbe senza scrupoli
consumata.
</p>

<p>
Donna Claudia se l’era un giorno fatto presentare dal
<span class="pagenum" id="Page_105">[105]</span>
barone Silvestro dopo le prove della recita, ed or amabilmente
si compiaceva nel punzecchiarlo con il suo spirito
pieno di vivacità e d’ironia. Nel corso di quelle settimane
Arrigo aveva strette molte conoscenze, ma poichè si trovava
in condizione assai difficile, dato il suo legame con
la Ruskaia, ne usava con molta cautela, per non urtare
alcuna suscettibilità.
</p>

<p>
La bella Tatiana era gelosa. Se un poco di stanchezza
stava per nascere in lei, questi fatti la dissiparono. Ella
prese in odio tutte quelle che guardavan Arrigo con
troppa insistenza, e molte volte s’ingelosiva senza ombra
di ragione, poichè la donna innamorata smarrisce del
tutto il senso del suo proprio valore, se non quello
della sua propria vanità. Ogni sera, nella intima villetta,
furon alterchi e lacrime. Arrigo riusciva sempre a rasserenarla
con qualche abile carezza, con qualche parola
persuasiva; ma il giorno dopo si era da capo. Diveniva
irascibile, sospettosa, inquieta; durante le ore che passavano
all’albergo non lo perdeva d’occhio un momento;
se usciva solo, d’un tratto gli capitava presso, ed inoltre
aveva ordinato alla domestica di non consegnare che a
lei sola qualsiasi lettera giungesse nella casa. Una volta
che donna Claudia era stata oltre il consueto provocante
con Arrigo, la Ruskaia fu sul punto di fare i bauli e andarsene
via, piantando in asso le dame del Comitato, le
prove, la recita di beneficenza.
</p>

<p>
Quel giorno gli occorse non poca fatica per riuscire a
calmarla.
</p>

<p>
Frattanto il buon barone Silvestro, designata vittima di
quei malumori, ebbe a ricevere un sacco di sgarberie. Ma
non disperò. Sapeva che tutto viene a suo tempo: il frutto
su l’albero acerbo e il bacio d’amore sui labbri della
donna restìa.
</p>

<p>
Se il giorno della recita avesse tardato ancora, certo la
commedia non sarebbe stata a lieto fine. Quelle dispettose
nobildonne si mettevan allegramente di puntiglio nel
provocare la gelosia della cantatrice, sicchè facevano ad
Arrigo più moìne che mai. Donna Claudia, superba e
sfacciata, non se ne dava per inteso. Con quell’aria di
<span class="pagenum" id="Page_106">[106]</span>
gran dama che non aveva mai perduta nelle più scapigliate
avventure, civettava con Arrigo sotto i lampeggianti
occhi della Ruskaia e pareva divertirsi mezzo mondo a
veder l’impaccio del perplesso amante. Gli aveva detto
un giorno:
</p>

<p>
— Mi piacerebbe invitarvi da me, in villa; ma forse
la vostra piccola amica non ve lo permetterebbe...
</p>

<p>
E rise, con il suo riso pieno d’insolenza.
</p>

<p>
Poi, un altro giorno:
</p>

<p>
— Vado in città una volta la settimana, il giovedì, col
treno delle undici...
</p>

<p>
Arrigo finse di non comprendere. Gli parve che anche
agli uomini fosse talvolta mestieri difendere la propria
onestà.
</p>

<p>
Ma quando la Ruskaia ebbe cantato, nel giorno della
recita, la scena fu coperta di fiori. Per farle una cesta, il
barone Silvestro aveva mietute le più belle aiuole del suo
giardino. E la pagaron d’applausi per quanto l’avevano
fatta soffrire.
</p>

<p>
Dopo d’allora nessuno li vide più. Eran tornati a vivere
nascosti nella villa odorosa di gelsomini.
</p>

<p>
L’autunno intanto cominciò a buttare i suoi tappeti
gialli su le inclinate praterie della montagna; ricamò
di assiderati brividi le calme acque, all’avvicinarsi della
sera. Le aperte magnolie si sfasciarono, caddero dai
rami alti, nel fogliame lucido. Le rose delle spalliere
si sfogliarono fiore per fiore su la bianca ondata, e
si dispersero via, per il lago, tra le foglie secche, ad una
ad una.
</p>

<p>
E gli amanti ritornarono in città. La Ruskaia fu scritturata
per la nuova stagione; Arrigo riprese a poco a
poco una maggiore libertà. Ormai gli pareva che la sua
casa fosse troppo modesta, sicchè prese un altro appartamento
di gran lunga più lussuoso e si fece servire da
un domestico in livrea. Occorreva un certo apparato per
ricevere Donna Claudia e tutte l’altre che verrebbero in
séguito. Gli usurai cominciavano con fargli credito, vedendolo
vivere in mezzo a gente danarosa, e quando alle
scadenze non provvedevano le carte, era Tatiana che
<span class="pagenum" id="Page_107">[107]</span>
pagava le cambiali. Ma non più con la serena incoscienza
delle prime volte. Ora si rabbuiava, piangeva discretamente
miseria, e v’erano già state alcune discussioni
aspre, sopra tutto per le spese dell’appartamento
che a lei parvero eccessive. Allora egli la fece da millantatore,
s’offese, giurò che l’avrebbe ripagata, e con avanzo,
d’ogni denaro avuto, poi, per qualche giorno, scomparve.
Ma Tatiana lo tornò a cercare, sebbene fosse stata
un momento in dubbio se profittare di quell’occasione
per accogliere l’offerte allettevoli del barone Silvestro, che
aveva, di fronte alle donne, due supreme virtù: la pazienza
e il denaro.
</p>

<p>
Tatiana certo non era interessata; ma spendeva per i
suoi abiti non meno di cinquantamila lire all’anno; adorava
i gioielli e se ne stancava presto, il lusso, lo spreco erano
per lei più necessari che il pane. Da un anno in qua i
suoi guadagni si erano ridotti quasi a nulla, poichè le
paghe d’un teatro italiano, per i suoi bisogni, erano ben
povera cosa; da Parigi il suo banchiere, ad ogni richiesta
di denaro, le mandava lettere quasi paterne, avvertendola
che il suo conto corrente scemava con una rapidità spaventosa.
E insomma, se l’amore può, nei proverbi, contentarsi
d’una capanna, la parola d’un banchiere previdente
riesce non di rado a sconvolgere tutto un ordine
d’idee. Quel barone Silvestro, dalla barba crespa, era infatti
un po’ ridicolo, con la sua grande aria da re dei
burattini, — ma che appoggio serio per una piccola
donnina, sola nel mondo, con i suoi capricci e con
le sue guardarobe favolose!... Infine la Ruskaia rifletteva
su ciò, molto seriamente, benchè non sapesse risolversi
ancora.
</p>

<p>
Una mattina Arrigo stava dormendo, quando il domestico
lo venne a svegliare, portandogli un biglietto da
visita ch’egli squadrò con occhi assonnati. Nello stesso
tempo s’intesero due nocche battere familiarmente all’uscio.
</p>

<p>
— Sono io, — disse dal di fuori una voce, che gli
parve di riconoscere per quella di Beppe Cianella.
</p>

<p>
— Oh, venga pure avanti!
</p>

<p>
<span class="pagenum" id="Page_108">[108]</span>
</p>

<p>
Con urbanità si scusarono a vicenda, il primo d’essere
venuto, l’altro di riceverlo stando in letto.
</p>

<p>
Arrigo notò che per la prima volta il Cianella gli dava
del tu.
</p>

<p>
— Sono venuto per due motivi: uno...
</p>

<p>
— Ma si segga!
</p>

<p>
— Dimmi siéditi; è più semplice. E siccome devi aver
sonno, cercherò di spiegarmi in fretta.
</p>

<p>
Arrigo aveva già compreso: la visita mattiniera, il tono,
quella familiarità... poi se l’aspettava da un pezzo.
</p>

<p>
— Comincerò dunque dalla cosa peggiore. Vengo a
seccarti per un prestito. Se puoi, mille grazie; se no, poco
male.
</p>

<p>
Arrigo accese una sigaretta.
</p>

<p>
— È questione di cifre, — disse con un sorriso amabile.
</p>

<p>
— Cinquemila, — precisò il Cianella, che amava di
andar per le spicce. E si mise a contemplare la fisionomia
del suo recente amico.
</p>

<p>
Arrigo meditò qualche attimo.
</p>

<p>
— Ci posso arrivare forse, ma con un po’ di fatica, — disse. — Al
momento non le ho, ma prima del pranzo
spero di fartele avere.
</p>

<p>
— Grazie, — rispose l’altro con semplicità, come se le
avesse già intascate. Poi si credette in obbligo di qualche
spiegazione.
</p>

<p>
— Ho presa una batosta la notte scorsa. Quel diavolo
di Sacco Berni ci ha messi tutti sul lastrico. Sapessi che
smazzate, mio caro! È tornato dalla campagna con una
fortuna più spaventosa che mai. Invece io, da un mese in
qua, non faccio che perdere. Pazienza! Intanto ti ringrazio.
Sono venuto da te, sapendo che hai buon cuore e che
sei un uomo discreto. Ma non son venuto solo per stoccarti...
</p>

<p>
Fece una pausa ed assunse un’aria di protezione:
</p>

<p>
— Totò Rigoli mi ha parlato della tua presentazione
al Circolo; mi ha domandato se accetterei di firmare la
tua scheda insieme con lui... sopra tutto in questo momento
che ho la carica di segretario temporaneo. Totò
<span class="pagenum" id="Page_109">[109]</span>
Rígoli ti vuol bene. Ed io, naturalmente, ho accettato.
Firmerò oggi stesso la domanda e mi metterò a fare una
campagna in tuo favore. Sai, qualchevolta, per ricevere
un nuovo socio, sollevano mille difficoltà... Nel caso tuo
ci sarà da combattere, perchè hai suscitato molte invidie...
A proposito come sta la Ruskaia?
</p>

<p>
La Ruskaia stava benissimo, e pagò lei, naturalmente,
le cinquemila lire che occorrevano a Beppe Cianella perchè
questi accettasse di presentare al Circolo l’amico dell’amico
Totò.
</p>

<p>
E l’urna, talvolta ingiustamente crudele, fu propizia a
quest’uomo che aveva il coraggio di credere nella fortuna.
Ebbe una votazione assai contrastata, ma per un piccolo
eccedere di palle bianche gli si apersero le porte di quel
Circolo nobiliare che per molti anni era stato il privilegio
di una casta veramente appartata. Le barriere più alte
cadevano davanti al passo dell’avventuriero; sopra il suo
nome si era combattuta una di quelle piccole battaglie
mondane che decidono l’avvenire d’un uomo.
</p>

<p>
Che importava a lui se dietro le sue spalle alcuno mormorasse,
alcuno gridasse pure al sopruso? Li avrebbe
fatti tacere, li avrebbe vinti, o con la persuasione o con
l’arroganza, perchè poteva ormai dividere gli utili dagli
inutili e gli amici dai nemici.
</p>

<p>
Allora fece un bel bucato di tutta la sua roba sporca,
e guardando con fiducia nel limpido avvenire disse per
la prima volta a sè medesimo:
</p>

<p>
— Si arriverà!
</p>

<div class="chapter">
<p><span class="pagenum" id="Page_110">[110]</span></p>

<h2>XIV</h2>
</div>

<p>
Donna Claudia s’era pagata il suo capriccio. Se l’era
pagato senza troppe cautele, da donna esperta e frettolosa.
Non fece che scrivere nel suo catalogo mentale questa
riflessione molto semplice: «Uno di più.» Era fra
quelle donne coraggiose che non tentano di mascherare
dietro vane commedie sentimentali quella perenne voglia
del mutamento che in verità costituisce la sola ragion
d’essere di tutti gli amori galanti. Si era detta: «Mi
piace»; lo aveva lasciato comprendere a lui, comprendere
a tutti, poichè le sue stoltezze eran ciò che di più
serio aveva saputo commettere nella vita. Non le rincresceva
d’invecchiare, perchè non portava con sè nella vecchiezza
nessuna rinunzia, nessun rammarico; si era dispensata,
goduta e lasciata godere fino al limite del suo
desiderio; tutte l’ore trascorse della sua vita le parevan
degne d’esser rivissute.
</p>

<p>
Nella penombra d’una camera ella poteva nascondere
ancora il numero soverchio degli anni e sapeva qualche
malizia di vecchia gatta, che meglio d’una fresca inesperienza
poteva innamorare i giovini. Se il volto e la gola
sfiorivan un poco, le rimaneva pure quel superbo seno
che nessuna gelosia d’amante era mai riuscita a farle bastevolmente
coprire negli abiti da ballo, e quella cintura
pur salda nella strettezza delle reni, che tanti spasimi
aveva contenuti, senza disfarsi nella lascivia, senza patire
dalla voluttà.
</p>

<p>
Da troppo tempo Arrigo era fedele alla sua dolce Tatiana;
<span class="pagenum" id="Page_111">[111]</span>
aveva sete di bere ad un calice più amaro, e, quando
la prima volta s’incontrarono, Donna Claudia lo trovò impaziente.
Sorpresa e lusingata di piacergli, cessò da quel
sarcasmo brioso con il quale si preparava a difendere la
sua maturità contro le diffidenze dell’uomo giovine. Ed
anche gli fu riconoscente, perchè nulla è più triste per
la donna che lo svestirsi con paura sotto gli occhi attenti
d’un uomo al quale avrebbe potuto piacere follemente
una decina d’anni prima.
</p>

<p>
Donna Claudia cominciò con invitarlo a pranzo; nella
sua casa era sempre tavola bandita, gaio spirito e libera
ospitalità. Varia e dissimile gente vi conveniva insieme,
accomunata sotto la tutela del gentilissimo blasone che gli
avi di don Antonio del Borgo avevan recato di Spagna
per il tramite d’un maritaggio e per l’onore d’una pace
conchiusa. Ma don Antonio lo avrebbe ormai lasciato perire,
poichè la sua prodiga moglie s’era invano affaticata
per fargli nascere un erede.
</p>

<p>
Arrigo si appropriava con rapidità le usanze delle persone
fra le quali era condotto a vivere; dalla bottega paterna
alle sale dei palazzi, per un veloce cammino, si era
tolta di dosso tutta la reminiscenza plebea che portava dal
suburbio e dalle basse frequentazioni; un nitido signore
sbocciava in lui, spontaneamente ricco d’eleganze, piacevole
in tutto a conoscersi, tanta era la padronanza ch’egli
aveva sopra sè stesso e la fede ambiziosa nella meta
del suo cammino. Pochi mesi bastarono per assuefarlo a
quella vita nuova, come se l’avesse vissuta fin dall’infanzia.
Forse, nel compiere quell’ascensione, il suo sangue si risovvenne
che non era sangue di plebe, se tale oscura memoria
può non morire traverso la discendenza ed i casi
alterni della vita.
</p>

<p>
Da quelle sale fu condotto in altre numerose, ove strinse
amicizie, intraprese piccole avventure, coltivò gli uomini
e le donne che potevan esser utili a’ suoi disegni, ebbe
l’accortezza di parer modesto e di non suscitare alcuna
gelosia.
</p>

<p>
Poichè sapeva di avere una cultura manchevole, pazientemente
prese ad istruirsi, celando le ore dedicate allo studio
<span class="pagenum" id="Page_112">[112]</span>
come se fossero una colpa, e spiegando nelle sue dense
giornate una infaticabile attività. Si volle raffinare con
ogni diligenza, per un naturale amore della raffinatezza
che dormiva in lui. Dietro la maschera impassibile del
suo volto s’indovinava talora la febbre dell’anima irrequieta;
ma una tirannica volontà soggiogava tutte le sue
passioni ed egli provava quasi una iraconda gioia nel
soffocare le ribellioni dell’istinto. Di sè medesimo era splendidamente
l’arbitro il maestro ed il soggiogatore.
</p>

<p>
Qualchevolta eran battaglie aspre contro una certa
sua naturale arroganza, che mal si fletteva nello sforzo
dell’adulazione; qualchevolta era forse il bisogno di trovare
un amico vero, un’amante vera, e narrargli la sua
piccola storia; qualchevolta era tutto il suo essere che
si torceva sotto la fatica di quella fredda e scaltra commedia;
ancor più, quando per le sue vene, in certi giorni,
in certe ore, passava una prostrazione fisica più dolorosa
d’un male, ed egli sentiva in sè quasi la remota
paura, la buia coscienza d’un pericolo che sovrastasse
alla sua vita.
</p>

<p>
Gli pareva di avere in sè una fiamma serpeggiante, o
talora qualcosa di viscido, che salisse, salisse, fino alla
sua gola, fino al suo cervello, e talvolta un ronzìo, un
rombo, un bisbiglio, uno strepito di cose lontane, imminenti,
aspre, dolci, più forti e più vive che il sogno della
sua mediocre vita.
</p>

<p>
Qualchevolta un corpo femminile, pur non desiderato,
lo turbava così profondamente ch’egli sentiva tutto il suo
grande imperio svanire in un malessere senza nome, comunicargli
un dolore acutissimo, e il vento, l’ondata,
la fiamma, il gorgo, la vertigine, mille sensazioni confuse,
calde, logoranti, gli occupavano lo spazio interiore dell’essere,
prostrandolo in una specie d’annientamento.
</p>

<p>
Poi si vinceva e rideva. Tornava con impeto a combattere
la sua battaglia illecita, mettendo l’ambizione sul
taglio della spada e l’onestà nel fodero. Per il denaro
lottava, nelle notturne ore assidue sul tavoliere conteso,
facendo pro’ di tutte le forze contro le debolezze altrui.
Pericolando camminava su l’orlo dei precipizi, reggendosi
<span class="pagenum" id="Page_113">[113]</span>
a quel filo tenue che la fortuna tende agli spiriti
audaci.
</p>

<p>
Dopo una lite più acerba delle altre, Arrigo e la Ruskaia
si erano abbandonati, senz’essere ben certi di non
amarsi più. Ella si era lasciata sfruttare senza lamentarsene,
fin quando Arrigo era stato per lei un amante appassionato
e fedele. Ma dopo il suo ritorno in città, troppo
egli la trascurava e troppe ore le lasciava di solitaria
meditazione. Le sue apparizioni presagivan per lo più
qualche pagamento vicino, e la Ruskaia finì con dirsi
ch’egli l’avrebbe rovinata in poco tempo senza nemmeno
serbarle un poco di riconoscenza. Aperse gli occhi,
e finalmente si trovò ridicola. Da ultimo, le giunse una
lettera anonima, che le rivelava in modo esplicito l’avventura
di donna Claudia con Arrigo, dandole, perchè
ne fosse certa, i più minuti particolari sul luogo e su l’ora
in cui solevano incontrarsi. Già sospettosa, ella non ebbe
che raccoglierne la prova. Si mise al classico agguato,
e donna Claudia, che in vita sua s’era trovata in ben altre
contingenze, riuscì con la sua presenza di spirito ad evitare
uno scandalo.
</p>

<p>
Fra Tatiana ed Arrigo fu invece una rottura liscia,
senza lacrime, senza furori, come fra gente già preparata
da un pezzo a doversi lasciare; gente calma, che comprenda
la necessaria parabola delle cose umane, e partendo
si ringrazi a fior di labbro d’aver insieme recitata
per qualche tempo, con perfetta sincerità, la commedia
dell’amore.
</p>

<p>
Allora il barone Silvestro si fece animo, ed ebbe finalmente
ragione d’aver sperato nella sua fedele pazienza,
nella sua devota urbanità. Gli uomini ricchi e le donne
belle finiscon sempre con intendersi fra loro.
</p>

<p>
Su questo avvenimento si fecero grandi ciarle nei ritrovi
dei Mammagnúccoli, nei teatri e nelle sale dove Arrigo
incominciava ad essere invitato con grande favore.
La rottura fu spiegata in vari modi, e non tutti benevoli
per Arrigo. Ci fu pure chi compianse la Ruskaia, credendola
sempre innamorata di lui. Ma ormai ch’ella s’era
scelto a protettore un uomo da bene, tutti gli antichi spasimanti
<span class="pagenum" id="Page_114">[114]</span>
le si rimisero alle calcagna, ed il suo ritorno alla
scena fu per lei una serata trionfale.
</p>

<p>
Arrigo era in teatro quella sera, disinvolto e sorridente.
Lo si vide pure applaudirla dal palchetto di Clara
Michelis, la ricca vedova sentimentale ch’egli stava per
avvolgere nelle sue reti, facendole una corte insidiosa e
paziente.
</p>

<p>
L’intermezzo di donna Claudia non sarebbe durato a
lungo. Ella d’altronde non faceva per lui, perch’era troppo
sfacciata, troppo accorta, e, durante le ore d’intimità, troppo
esigente nell’opera delle amorose fatiche. Inoltre a lui
pareva che avesse un cuore di pietra! Purtroppo non
avrebbe compreso mai, quella incorreggibile marchesa,
come il dovere d’una donna vecchiotta fosse quello di
soccorrere un bel giovine, senza nemmeno farselo dire!...
Insomma, ella ormai gli dava sinceramente ai nervi, ed
anche la sua bella Tatiana ricominciava con dargli ai
nervi in altra guisa, dopo qualche mese di separazione.
Gli era venuto il rimorso d’averla troppo tormentata
quand’era sua, ed insieme il dubbio di essere stato uno
sciocco nel rinunziare a lei.
</p>

<p>
Il barone dalla barba crespa l’aveva ripristinata nell’antico
splendore. Ella viveva ora con magnificenza, con
sperpero; la si vedeva dappertutto, a fianco del suo barbuto
barone, che pareva sdilinquirsi a guardarla negli occhi.
Egli le aveva preso un appartamento, del quale si dicevan
cose mirabili, aveva messo un’automobile sfavillante
a’ suoi servigi, le mandava in casa un gioielliere di
gran fama che aveva libertà di suggerirle i desiderii più
costosi, e quantunque il barone fosse ricchissimo, la
buona gente si rallegrava già pensando che sarebbe finito
egli pure sul lastrico. Tali donne, quando non amano,
divengono barbaramente venali.
</p>

<p>
Si diceva che Rafa Giuliani le avesse regalata una collana
di ventimila lire per una visita di mezz’ora; Carletto
Santorre giurava d’aver ricevuta una promessa; il conte
Aimone dell’Ussero le faceva proposte regali pel tramite
della propria mezzana; Paolo del Bassano torceva la sua
bocca feminea quasi per dire con un sorriso da irresistibile: — Peuh,
se volessi...
</p>

<p>
<span class="pagenum" id="Page_115">[115]</span>
</p>

<p>
E tutto ciò esasperava i nervi di Arrigo, tanto più che
gli amici si credevano in dovere di punzecchiarlo. Qualchevolta
gli avveniva d’incontrarla per istrada, nei negozi
o nei teatri. Un turbamento simultaneo li rimescolava
entrambi ed evitavano di guardarsi come due che
avessero in cuore la reminiscenza d’una segreta colpa.
L’uno e l’altra si studiavano di atteggiarsi alla maggiore
indifferenza; ma non era punto così, ed il buon barone
Silvestro lo sapeva tanto bene, che ostentava con Arrigo
una grande freddezza e quasi quasi evitava di salutarlo.
</p>

<p>
Tatiana del resto era stata una buona donna. Avrebbe
facilmente potuto vendicarsi di lui, raccontando qualche
piccolo particolare intimo, assai grave per il bel Ferrante.
Ma evidentemente invece aveva taciuto, e spesso, mentre
cantava, i suoi occhi lo cercavan dalla ribalta come nei
primi tempi del loro amore, quand’eran l’uno per l’altra
due sconosciuti.
</p>

<p>
A lui avveniva di sentirsi penetrare da quella voce fino
a soffrirne, o d’appoggiarsi al parapetto d’un palco, stringendosi
le tempie fra i pugni chiusi, e di scordar sè stesso
nel guardarla smarritamente, con un turbine di memorie
nel cervello e nelle vene.
</p>

<p>
Aveva la tentazione terribile di darle per l’ultima volta
un caldo bacio; gli avveniva di provare una commozione
sciocca davanti ai piccoli oggetti, alle improvvise memorie
che gli erano rimaste di lei. Purificata, rinnovata, più che
mai desiderabile, quest’amante perduta lo innamorava
un’altra volta di sè.
</p>

<p>
Una sera fu lì lì per accostarla in una contrada semibuia.
Le scrisse pure alcune lettere, che poi si vergognò
di mandarle. Dal palco alla scena, si guardarono spesso,
turbati entrambi, come se fra loro, per l’aria, fosse passata
una carezza. Il barone Silvestro aveva notato qualcosa e
vigilava come un can da guardia. Ma l’amore sa essere
più scaltro della gelosia.
</p>

<p>
Egli le mandò un mazzo di violette di Parma, poichè
c’era un profumo di violette nella loro storia d’amore.
Poi, una sera, verso l’ora in cui l’impeccabile barone Silvestro
soleva trovarsi al pranzo della sua vecchia madre,
<span class="pagenum" id="Page_116">[116]</span>
non sapendo come altrimenti parlarle, si diede animo e
le telefonò:
</p>

<p>
— Sei tu?
</p>

<p>
— Chi tu?
</p>

<p>
— Tatiana?
</p>

<p>
— Ah...
</p>

<p>
— Senti...
</p>

<p>
— No, no!
</p>

<p>
— Voglio vederti...
</p>

<p>
— Mai più!
</p>

<p>
— Vieni da me domani, dopodomani, quando potrai...
</p>

<p>
— No. Che sciocchezze! Lásciami...
</p>

<p>
— Tatiana!...
</p>

<p>
Ella vi andò, naturalmente, e, come spesso avviene,
tornarono amanti nascosti dopo esserlo stati con piena
libertà. Si ridiedero gli stessi baci e godettero nel trovarvi
un pericolo grande, una insolita paura, come in tutte le
passioni che hanno il pregio d’essere vietate.
</p>

<p>
Ma la cosa non potè rimaner secreta; troppi erano i
gelosi che stavano all’erta, e ci fu qualche maligno ciarlatore
che ne diede sospetto al barone.
</p>

<p>
Questi non giunse ad averne la certezza, ma l’odio
contro il bel Ferrante gli si fece così vivo, che l’animo
battagliero dello smilzo ufficiale d’un tempo rivisse nel
pingue gentiluomo, e con acre fermezza egli si propose
di offendere al primo incontro il suo bel competitore.
</p>

<p>
Al Circolo, una sera, si parlava di due ch’erano in procinto
d’esservi accolti come soci o respinti, secondochè
lo scrutinio avesse dato ragione ai loro spalleggiatori o
piuttosto a quelli che si erano accordati per volerne
l’esclusione.
</p>

<p>
Uno de’ due, Giorgio Levi, aveva contro sè il peccato
della sua razza, la mala fama d’un patrimonio raccoltogli
dal padre con i proventi d’una banca equivoca
e la colpa d’aver sposata per convenienza una donna di
bruttezza intollerabile.
</p>

<p>
L’altro, Alessio Macchi, era uno scapolo d’età matura,
uscito dalle classi plebee con un ingegno solido e rapace,
con una volontà possente, cosicchè, tramando abili speculazioni,
<span class="pagenum" id="Page_117">[117]</span>
era giunto a governare arbitrariamente le oscillazioni
giornaliere de’ valori di Borsa.
</p>

<p>
Arrigo, preso nel mezzo di questa discussione, ascoltava
tanto gli uni che gli altri senza esprimere alcun parere;
anzi appariva chiaramente angustiato.
</p>

<p>
Il barone Piaggi s’avvicinò, inframmettendosi nella discussione
con certe frasi acri che parevano raschiargli un po’
la gola; nel suo viso apoplettico brillava un’irritazione mal
dissimulata ed i suoi gesti perdevano la consueta misura.
</p>

<p>
Squadrò il bel Ferrante bene in faccia, poi disse:
</p>

<p>
— È ora di finirla! Ogni mascalzone avrebbe dunque
il diritto di proporsi ormai al nostro Circolo, ed anche la
fortuna d’esservi accolto? Perchè mai questa gente vuol
essere de’ nostri?
</p>

<p>
Arrigo si fece orribilmente pallido, ma tacque.
</p>

<p>
— Scusa, — intervenne Balbo Verani, vice-presidente
del Circolo, — mi sembra che tu esageri un pochino!
</p>

<p>
L’altro riprese con veemenza:
</p>

<p>
— Non esagero affatto! Chi sono questo Levi e questo
Macchi? Ebrei, si era d’accordo nel non volerne. Ora
passeremo anche sopra questo? E il Macchi? Un ribassista
fra i più smascherati, un uomo che ha sempre avute
le mani in pasta nelle più nere speculazioni di Borsa!
</p>

<p>
— Non ha torto, — ammise laconicamente il marchese
Berrini, con quella voce nasale che dipendeva dal suo
malumore cronico.
</p>

<p>
— Ah, no, per Dio, — proruppe il barone. — Dove si
andrebbe dunque a finire? Se quelli entrano, io me ne vado.
È ora di finirla con questo genere di personaggi che si
fan proporre al nostro Circolo dopo aver schivato il Cellulare!
</p>

<p>
Fissò di nuovo Arrigo e soggiunse:
</p>

<p>
— Fra poco, per qualche centinaio di lire all’anno,
andremo a raccattare i nostri soci nei caffè o nelle bische
dove bazzicano tutti gli avventurieri! Cosa non nuova del
resto, perchè purtroppo l’esempio è già dato.
</p>

<p>
Sopravvenne uno di que’ gelidi silenzii, pieni d’attesa e
d’ambiguità, durante i quali gli occhi di tutti convergono
sopra uno solo. Arrigo si levò, pallidissimo, dominando
con la forza de’ suoi nervi contratti una collera spaventosa.
</p>

<p>
<span class="pagenum" id="Page_118">[118]</span>
</p>

<p>
— Sono l’unico, — disse con voce rauca di tremito, — al
quale sembrano rivolgersi, non le vostre parole, ma la
slealtà e l’impostura con cui le dite. Mi vergognerei di
scegliere una strada così poco diritta se avessi l’intenzione
di provocare un uomo!
</p>

<p>
Levarono i pugni entrambi, ma furono trattenuti, e ci
fu in serata uno scambio di padrini.
</p>

<p>
Tutti i telefoni sparsero la notizia tra quelli che ancora
vegliavano per i ritrovi della città notturna.
</p>

<p>
Il barone aveva il torto d’essersi mostrato geloso, e molti
ne risero. La causa vera dell’incidente soverchiò e nascose
il pretesto dal quale era nato. Alcuni opinarono che Arrigo
avesse risposto bene, ed egli riscosse in ogni modo qualche
simpatia, perchè il barone aveva la fama di un terribile
duellatore. Almeno al tempo della sua gioventù, menava
certi fendenti spaventosi che scotennavano e sfiguravano.
Sarebbe stato peccato per il bel Ferrante!
</p>

<p>
Li condussero la mattina dopo su lo sterrato d’un ippodromo
e li misero di fronte, a torso nudo.
</p>

<p>
Faceva un così bel sole, ch’era peccato giocarsi la vita.
Ma la rischiava lietamente Arrigo, perchè il barone Piaggi
gli rendeva insomma un certo onore incrociando il suo
ferro con lui. Simile onore gli rendevan i quattro rappresentanti,
fra i quali erano tre patrizi autentici ed un
uomo esperto di cavalleria. Quest’ultimo era Lanzo Malatesta,
padrino di professione, che gli aveva pure insegnato
un colpo al braccio, uno di que’ tali colpi segreti,
che fra gli altri difetti possiedono pure quello dell’infallibilità.
</p>

<p>
Lo diede infatti, ma non senza il contraccambio, perchè
il ferro del barone, altrettanto infallibile, gli segnò su la
guancia sinistra una ferita piuttosto lunga, diritta, elegantissima.
</p>

<p>
E col tempo gliene rimase una bella cicatrice bianca.
</p>

<p>
Questo duello fu la corona d’alloro del suo torneo
mondano. Se fino allora taluno l’aveva guardato in cagnesco,
armandosi d’una certa diffidenza, per tutti quei
punti interrogativi ch’erano intorno al suo nome, adesso
che s’era battuto con Silvestro Piaggi e che due gentiluomini
<span class="pagenum" id="Page_119">[119]</span>
s’erano incomodati, con altri due, per condurlo
sul terreno, adesso che portava sulla guancia la ferita
cavalleresca, nessuno più perdeva il tempo in simili restrizioni,
e, per quel tanto che v’è di formale o di bizzarro
nelle cose mondane, la taccia pubblica d’avventuriero e
di spostato gli era servita ottimamente a consacrarlo gentiluomo.
</p>

<p>
Anzi quella ferita vinse definitivamente il cuore di Clara
Michelis, cui egli faceva una corte accanita, ma fino allora
infruttuosa.
</p>

<p>
Clara Michelis volgeva sopra i trent’anni, l’età voluttuosa
e pericolosa che talvolta nella donna fa sbocciare
le più calde primavere del sentimento. Non era del tutto
bella, ma il suo pallore, i suoi grandi occhi neri, e quella
sua fragilità profondamente sensuale, davano al suo corpo
delicato una particolare attrattiva, cui non era del tutto
estranea certa leggenda mormorata fra le sue conoscenze,
cioè che avesse consunto il marito in pochi mesi di matrimonio,
per soverchio amore. Aveva una figlia giovinetta,
ch’era tutta la sua passione, poichè la prediligeva
con quella tenerezza un po’ maniaca ed eccessiva che si
ha per un cagnolino, per una bambola, per un ninnolo;
infuori da questo, la sua vita era vuota... oh, infinitamente
vuota!
</p>

<p>
Interrotti gli amori clandestini con la Ruskaia, Arrigo si
trovava talvolta in impicci assai difficoltosi. Non era certo
su Donna Claudia che avrebbe fatto affidamento, sebbene
la vedesse vivere in quello sfrenato lusso ch’era quasi
un contorno necessario alla sua bellezza sfiorente. Donna
Claudia, tutt’al più, rappresentava per Arrigo un’egida
provvisoria, una indispensabile introduttrice, poichè per
tutte le difficili e vietate soglie si passa in molti casi
grazie al favore d’una donna.
</p>

<p>
Ma egli era conscio della sua condizione precaria, e
con discernimento e con freddezza si andava cercando
per intorno qualche protezione più sicura.
</p>

<p>
Aveva conosciuta Clara Michelis in un salotto e le
aveva messi gli occhi addosso, un poco per curiosità, — quella
curiosità naturale in lui verso tutte le donne che
<span class="pagenum" id="Page_120">[120]</span>
potessero agevolargli la strada, — un poco perchè subiva
egli pure il fascino capzioso della vedova disoccupata.
Gli piaceva, gli conveniva e lo tentava insieme. Passava
per ricca, forse più che non fosse; la si vedeva poco
nei teatri, poco per istrada, non era gran che mondana,
ma intorno alla sua vita lievemente misteriosa le chiacchiere
del mondo s’erano sbizzarrite assai. Di tempo in
tempo la davano per fidanzata; invece la sua vedovanza
continuava pertinace.
</p>

<p>
Arrigo le si mise intorno senza ben sapere cos’avrebbe
desiderato da lei. Per intanto agognava di possederla, ed
aveva pure supposto che fosse più facile cosa. Ma Clara
Michelis era fra quelle che studiano ed irritano lungamente
la pazienza dell’uomo prima d’uscire dalla propria torre eburnea,
disposte a cedere onoratamente le armi. Ella si sapeva
ormai vicina a quell’età nella quale prendere un amante
vuol dire forse compiere l’atto definitivo della propria
storia amorosa, affrontarne forse il pericolo estremo:
quello d’innamorarsi davvero. Perciò si valeva di tutte le
sue esperienze precedenti. Era già presso a quel punto
in cui la donna, particolarmente quella che non fu onesta,
anzichè lusingarsi d’un desiderio che la ricerchi, ne dubita
o se n’offende, quasichè le spiaccia d’essere considerata
una troppo facile preda. Poi, nel rifiuto ambiguo, crudele,
esasperante, che provoca le grandi tentazioni e le grandi
arditezze, c’è per la donna talvolta un godimento più fine
che nella dedizione stessa.
</p>

<p>
Infatti Arrigo s’era incapricciato di lei con una certa
esasperazione, e si doleva nel doverselo confessare. La
gente, vedendoli molto insieme, già da un pezzo diceva
che fossero amanti, quand’egli ancora non era giunto a
baciarla più in su che il polso; quel polso nervoso e
venato che pareva un minuscolo gingillo nella sua mano
forte. Ello lo esasperava col suo profumo, con la sua voce,
con la sua maniera di muoversi, di ridere, di negarsi; lo
seduceva con tante piccole rarità sentimentali ch’erano in
lei racchiuse come in un cofano prezioso.
</p>

<p>
Egli si tormentava di quella instancabile civetteria, come
alcuno che avendo gran sete, sol potesse di quando in
<span class="pagenum" id="Page_121">[121]</span>
quando rinfrescarsi le labbra riarse con qualche gocciola
d’acqua pura. E si trovaron ancor più attratti l’un verso
l’altra dalla passione che avevano per la musica, entrambi.
Ella suonava il piano con uno squisito calor di sentimento;
egli, curvo su l’arco del violino, curvo su lei, tra il profumo
delle sue treccie, l’accompagnava. Nella sala quasi
buia, tra il volo delle note, sentivano roteare intorno il
vortice della tentazione, piovere nelle pause ambigue il
velo d’un incantamento.
</p>

<p>
Talvolta, nel muoversi, nello scuotere leggermente il
peso delle sue treccie all’indietro, ella incontrava e toccava
il suo braccio, con paura; talvolta il respiro dell’uomo
curvo le passava sul collo ignudo, avvolgendola tutta in
un freddo e lento brivido. Fra i due candelabri, nel riflesso
dell’ebano, pur senza volgersi ella vedeva la faccia
di lui, tormentata, piena d’una rabbia virile, che le dava
una sensazione fisica estremamente voluttuosa.
</p>

<p>
Passarono tutta la musica da camera che potè mai
essere scritta per il martirio degli innamorati, e qualche
volta, mentre le sue mani trasparenti correvano veloci su
la tastiera, l’archeggio del violino s’interrompeva di súbito,
ed una bocca bruciante le cercava, il collo, tra le
radici dei capelli, con una voglia rabbiosa di mordere.
Qualche volta lo vedeva in ginocchio, supplice come un
bimbo.
</p>

<p>
Le sue vestaglie di seta facevano appena un morbido
fruscìo d’ala, nel fuggire. Poi, nell’altra stanza, rideva,
rideva, con la gola piena...
</p>

<p>
Dirgli di sì... come sarebbe stato facile! Ma forse
avrebbe interrotto quell’incanto, ed ella non voleva. Viziata,
snervata, appassionata, era questo l’amore che a
lei piaceva.
</p>

<p>
Ma una sera che le tende gonfie lasciavano entrar la
primavera, i candelabri si spensero in un soffio d’aria, le
rose aperte nei vasi di cristallo stormirono come se fossero
su le spalliere...
</p>

<p>
Veniva dalla strada un rosso riverbero di lampioni,
disperso nell’azzurra luce della notte primaverile; veniva
<span class="pagenum" id="Page_122">[122]</span>
di tempo in tempo qualche scalpiccìo di passanti, qualche
fragore di ruote che lontanavano, qualche risata.
</p>

<p>
Allora, d’improvviso, con rabbia, egli si piegò su lei,
cercò la sua bocca innamorata, bevve il suo più gonfio
respiro, la sua crudeltà più forte, che traboccava in un
riso convulso...
</p>

<p>
Le tende gonfie di profumo soffocarono il lor grido
d’amore, lo confusero nel vento soave con la fragranza
delle rose, lo dispersero via, nella notte, fra le musiche
della primavera...
</p>

<hr>

<div class="chapter">
<p><span class="pagenum" id="Page_125">[125]</span></p>

<h2>I</h2>
</div>

<p>
Trascorsero due lenti anni. Nel crocchio d’amici, fermi
su l’angolo della bottiglieria, si parlava immutabilmente
di donne, di giuoco, d’amore.
</p>

<p>
Sul marciapiede opposto una giovinetta passò, con un’andatura
svelta, con qualcosa di simile alla cingallegra nella
sua fresca giovinezza, movendo entro la gonna succinta
l’onda mutevole del suo corpo.
</p>

<p>
— Chi è quella ragazza? — domandò il marchese di
Sant’Urbino, additandola al crocchio degli amici.
</p>

<p>
— Bellina! — disse Cesare Farra, che amava d’ogni
frutto le primizie immature.
</p>

<p>
— Pare una piccola vespa! — commentò Lanzo Malatesta,
maneggiando per celia la sua mazza come una sciabola,
da quell’abitudine ch’egli aveva di celiatore e di
schermidore.
</p>

<p>
Totò Rígoli avanzò di qualche passo fuor dal marciapiede
per ravvisarla meglio.
</p>

<p>
— To’!... se non erro, dev’essere la verginella che sta
per cascare con Rafa Giuliani. L’ho veduta una sol volta,
però la riconosco. È un amore!
</p>

<p>
Già lontanava. Di lei distintamente non si vedeva più
che la bella capigliatura, d’un vaporoso color biondo.
</p>

<p>
Sacco Berni fece una smorfia; qualche volta gli piaceva
proverbiare; disse:
</p>

<p>
— Stretto passaggio, si paga il pedaggio.
</p>

<p>
— Ma Rafa è molto ricco, — notò Giorgino Prémoli. — A
queste inezie Rafa non bada.
</p>

<p>
— Poi dev’essere innamorato cotto! — proseguì Franco
Spada. — Rompe i timpani a tutti con le sue confidenze.
Non sapevo che fosse per quella lì. Graziosa. Ma mi sembra
un poco mal vestita. Che fa? La sartina?
</p>

<p>
— Dev’essere una ragazza onesta, ma figlia d’un cornuto, — sentenziò
<span class="pagenum" id="Page_126">[126]</span>
il Rígoli. — Perchè i padri legittimi
non riescono mai a farle così belline. Vi pare? Quanto
poi a rivestirla con eleganza provvederà il buon Rafa...
Eccolo appunto! E guardate come corre!
</p>

<p>
Il Giuliani passava su l’altro marciapiede, camminando
in fretta. Lo chiamarono, ma non rispose.
</p>

<p>
— Corri, corri, che sei in ritardo! — gli gridò dietro
Sacco Berni. — È passata or ora.
</p>

<p>
— Io delle vergini ho paura, — disse gravemente Giannotto
Pigna, — perchè molte volte attaccano la sifilide...
</p>

<p>
La marchesa di Versano passò in quel mentre, nella sua
carrozza scoperta, con la pariglia del sauro e del grigio,
due superbi trottatori. Molti si levarono il cappello, inchinandosi
profondamente.
</p>

<p>
— L’aborto non le ha fatto male, — osservò il Rigoli. — Si
è rimessa molto presto. Ma il Commendatore ha certo
avuta una bella paura...
</p>

<p>
Alcuni, poich’eran amici di casa, si astennero dal ridere.
</p>

<p>
— Totò, la conosci la vergine di Rafa?
</p>

<p>
— Io no.
</p>

<p>
— E allora come sai ch’è una ragazza onesta?
</p>

<p>
— Me lo ha confidato Rafa.
</p>

<p>
Sopraggiunse il conte Anatoli, con un abito nuovo, che gli
stava malissimo. Era famoso per la sua eleganza ridicola. Molti
si misero a burlarsi di lui, cosa che in fondo lo lusingava.
</p>

<p>
— È una vespa, ma è carina, — ribattè Lanzo, al quale
non poteva uscir dal capo. E domandò al Pigna, uso a
piantonare per lunghe ore quell’angolo:
</p>

<p>
— Passa ogni giorno qui?
</p>

<p>
— No, quasi mai.
</p>

<hr class="tbs">

<p>
Il del Ferrante, la notte innanzi, aveva vinto al Circolo
trentamila lire. Quando giunse fu assai complimentato e
gli fecero narrare i particolari della bella partita. Ma in
quel punto scese di vettura la Tita Borsani, che si era
data modestamente il nome di Tita La Vallière per miagolare
nei teatri di varietà. Aveva, tempo addietro, avuto
un capriccio per il del Ferrante, e non appena lo scorse,
poichè doveva passare frammezzo al crocchio, lo prese per
il braccio dicendogli con una certa ostentazione:
</p>

<p>
<span class="pagenum" id="Page_127">[127]</span>
</p>

<p>
— Venite ad offrirmi una tazza di tè.
</p>

<p>
Il del Ferrante, con l’aria d’un uomo che ubbidisse a
malincuore, l’accompagnò nella sala. Molti altri li seguirono.
</p>

<p>
— E così che tenete le vostre promesse? — disse ad
Arrigo la signorina La Vallière, non appena furono seduti. — V’ho
aspettato ieri e l’altro ieri. Aspettato per modo di
dire: cioè sono rimasta in casa.
</p>

<p>
— Piccola Tita, sai bene che avevo detto: forse...
</p>

<p>
— Perchè mi dài del tu, scusa? — ella interruppe con
impertinenza.
</p>

<p>
— E tu?
</p>

<p>
— Ah, va bene!
</p>

<p>
— T’è passata l’ubbriacatura? — le fece uno, avvicinandosi.
</p>

<p>
— Sciocco! — ella rimandò con un bel riso. — Ti pare
che avessi bevuto iersera?
</p>

<p>
— Se mi pare? T’ho messa in carrozza di peso per ricondurti
a casa, e se fossi venuto fin sopra, giuro che non
te ne saresti nemmeno accorta!
</p>

<p>
— Oh, di te, pare che sia molto difficile «accorgersi...» — ella
fece ridendo.
</p>

<p>
L’altro non disse nulla, ma sembrò che la celia non gli
garbasse affatto.
</p>

<p>
— Dunque ti sei messa a bere? — le domandò Arrigo,
non appena quegli si fu allontanato.
</p>

<p>
— Ma no! Ieri notte mi hanno fatta bere per forza. Quel
terribile Mumm... Su, versami il tè. Perchè mi guardi?
Cosa pensi?
</p>

<p>
— Penso, cara Tita, — egli disse affettuosamente, — che
ci siamo quasi quasi voluti bene una volta, e ciò mi rattrista,
perchè io provo sempre una grande malinconia pensando
alle cose che sono passate, alle cose che non possono...
</p>

<p>
— ... tornare più! — ella fece, seria, nel sorridere.
</p>

<p>
— Volevo dire: che non posso continuare sempre.
</p>

<p>
— Fate un po’ di sentimento, ora? — domandò il Rígoli
che s’era seduto alla tavola vicina.
</p>

<p>
— Sì, per ridere... ed anche per farvi ridere! — esclamò
la Tita, con un accesso d’allegria. Ma i suoi grandi occhi
neri, offuscati di nero, un po’ sciocchi forse nella loro bellezza,
non sapevano celare una certa inquietudine, una certa
sensibilità quasi timida, nel guardare il giovine dallo sguardo
<span class="pagenum" id="Page_128">[128]</span>
vellutato, dalla bocca aspra, che le mesceva ora il tè fumante
e pareva considerarla come un piccolo trastullo.
</p>

<p>
— Non ti si vede più, — ella disse al Ferrante, sottovoce. — Che
fai?
</p>

<p>
— Molte cose. — Poi, con un gesto vago, ripetè: — Molte
cose.
</p>

<p>
Ella lo guardò attentamente:
</p>

<p>
— Sei divenuto un posatore.
</p>

<p>
— Quei due si rifanno la corte! — annunziò allora un
de’ vicini, che aveva udito. — Siete ben noiosi!
</p>

<p>
— Sapete che purtroppo, — ammise ridendo la Tita — ho
sempre avuto un tenero per Arrigo.
</p>

<p>
— Questo non ci riguarda, — ribattè Sacco Berni. — Del
resto Arrigo non è libero e perdi il tuo tempo. Io sono
invece liberissimo, se vuoi.
</p>

<p>
— Tu?... No, grazie! Tu sei un uomo prosaico, sboccato
e pieno di vizi. Per innamorare le donne ci vuole
sempre un poco di poesia.
</p>

<p>
Ella inzuppava un biscotto nel tè, afferrandolo in fretta
con le labbra, perchè non si spezzasse.
</p>

<p>
— E del resto, — continuò, — se non è libero, cosa
m’importa? Io non gli domando niente. Gli dicevo anzi
ch’è diventato un posatore.
</p>

<p>
Sopravvenne il Malatesta, con il cappello messo all’indietro,
l’occhialetto insolente, stringendo fra le dita la
mazza flessibile, che faceva roteare. Disse ad Arrigo:
</p>

<p>
— Tu, che sai tutto in fatto di donne, sapresti per caso
dirmi chi è la ragazza alla quale corre dietro Rafa Giuliani?
È passata poco fa: mi piace.
</p>

<p>
— Non l’ho veduta, — rispose Arrigo. — Non so nulla
di nulla.
</p>

<p>
— Se Rafa le corre appresso, ti consiglio di lasciarla
stare, — osservò la Tita, piena di buon senso. — Rafa è
troppo ricco.
</p>

<p>
— Ecco la donna venale! — esclamò il Malatesta con
un riso gaio.
</p>

<p>
Era un autunno di sole; nei parchi e nei giardini ove andava
la piccola vespa tutte le foglie non eran cadute ancora.
</p>

<div class="chapter">
<p><span class="pagenum" id="Page_129">[129]</span></p>

<h2>II</h2>
</div>

<p>
In media una volta ogni mese il farmacista Riotti capitava
in casa d’Arrigo, dandosi l’aria d’un uomo risoluto
a qualche passo estremo, tutto gonfio di spiriti oratorii
e pieno di burbera tracotanza, come chi sa di propugnare
invanamente una causa giusta.
</p>

<p>
Perchè l’ira gli sbollisse, Arrigo lo faceva attendere un
buon quarto d’ora, poi gli andava incontro con la sua
disinvoltura d’uomo gioviale, tendeva al farmacista la sua
mano risfavillante d’una grossa pietra, dicendogli:
</p>

<p>
— Buongiorno, carissimo Riotti; come va?
</p>

<p>
L’altro borbottava qualcosa, ch’era un mezzo saluto,
profferito in luogo e vece d’una ingiuria.
</p>

<p>
— Sedetevi dunque! Che buon vento vi mena? Oh, là
là... State bene, vedo. Una cera da principe! Novità?
</p>

<p>
— Signor Arrigo, meno chiacchiere! Io vengo, lo sapete
bene, per la solita faccenda.
</p>

<p>
— Cioè?... Ma sedetevi, dunque! Toglietevi il cappotto,
che diamine! Come sta mio padre? È un pezzo che non
lo vado a trovare. Come sta? E la mamma?
</p>

<p>
— Se non son morti ancora, con un figlio come voi,
vuol dire che hanno la pelle dura!
</p>

<p>
— Dunque stan bene. Meglio così.
</p>

<p>
Ma intanto il Riotti, curioso, indiscreto, cominciava con
lanciare un’occhiatina per intorno. Il salotto gli piaceva; gli
sarebbe estremamente piaciuto che tutto questo appartenesse
a sua figlia, cioè a lui. Si sbottonava il soprabito,
rimanendo nel viso più arcigno che potesse. In fin dei
conti la spavalderia di quel Rigoletto, a lui familiare sin
<span class="pagenum" id="Page_130">[130]</span>
da quando era bambino, superava il suo buon senso borghese,
lo sbalordiva un poco, gli dava quasi quasi una
certa soggezione.
</p>

<p>
Arrigo gli metteva sottomano la scatola de’ sigari — una
scatola d’argento martellato, con le cifre in oro — ed il
Riotti tastava la scatola in ogni senso prima di mettersi fra
i labbri uno di quegli Avana lunghi e panciuti, che col loro
fumo gonfio di sapore davano al suo cervello certe deliziose
sensazioni esotiche. Poi Arrigo si alzava con premura
per versargli un bicchierino di quel suo vecchissimo
«Curaçao», che sapeva di fiori d’arancio, e gli lasciava
presso la bottiglia nettarea, tappandola bene perchè non
isvanisse.
</p>

<p>
— Dunque, le nozze? — interrompeva bruscamente il
Riotti, per tagliar corto a tante cortesie.
</p>

<p>
— Ah... le nozze! A proposito, come sta l’Eugenia?
</p>

<p>
— Bene, bene... ossia, come può stare una ragazza ne’
suoi panni.
</p>

<p>
— Insomma sta bene anche lei; meglio così!
</p>

<p>
— Sentite, Arrigo, finiamola con gli scherzi! So che
adesso appartenete al bel mondo, siete sempre fra conti e
marchesi, ricevimenti, pranzi, amanti, e che diavolo so io;
ma per me non conta; la parola data non si ritratta, a
meno d’essere... a meno d’essere... insomma io v’ho visto
bambino, e certe cose ve le posso ben dire!
</p>

<p>
Arrigo lo aveva sempre tenuto a bada con qualche
vaga promessa; ma una volta finalmente perdette la pazienza.
</p>

<p>
— Bene, sentite, — gli rispose. — Io mi sono avveduto
di una cosa: che, per prender moglie, ci vuole la vocazione.
Io non l’ho. È triste, ma non l’ho. Non me n’ero
accorto finora, ma non l’ho!
</p>

<p>
— Che c’è di nuovo adesso? — era scattato su il
Riotti.
</p>

<p>
— Sicuro; e volete che ve lo ripeta un’altra volta?
Non l’ho! Anzi vorrei darvi un buon consiglio. Cercate
di coltivare qualche altro partito per vostra figlia, perchè,
se aspetta me, credo che le spunteranno i capelli
bianchi.
</p>

<p>
<span class="pagenum" id="Page_131">[131]</span>
</p>

<p>
Il Riotti sgangherò la bocca, come se volesse buttarne
fuori la più orrida bestemmia, ma non diede che una
specie di enorme sbuffo mentre le sue guance divenivano
paonazze.
</p>

<p>
— Ah, davvero?!... È così? è così? dopo quel che
c’è stato?!
</p>

<p>
— È così, mio caro, è proprio così.
</p>

<p>
E gli aveva urbanamente volte le spalle, ritirandosi
nelle stanze interne dell’appartamento e piantandolo in
asso nel bel mezzo di quel salottino elegante, ove, dopo
alcuni minuti, il domestico venne ad avvertirlo che s’aspettava
gente, sicchè facesse il piacere d’andarsene via.
</p>

<p>
Il Riotti, sbraitando, se ne uscì. Ma corse a gettar fuoco
e fiamme nella retrobottega del povero Ferrante, ch’era
l’uomo più paziente del mondo.
</p>

<p>
In quella retrobottega erano successe varie cose, da
quando Arrigo non vi abitava più.
</p>

<p>
L’occhialaio s’era di molto invecchiato, ed a forza di
montar lenti per gli occhi altrui s’era fatto miope a sua
volta. Chi faceva prosperare il negozio era piuttosto il
figlio Paolo, un buon ragazzo, modesto, economo e mediocre.
La figlia maggiore, Luisa, s’era maritata col suo
droghiere benestante; aveva già un figlio ed era incinta
d’un secondo. Era divenuta grassa oltre il prevedibile;
viveva solo per le cure della sua famiglia nuova.
</p>

<p>
Ma invece la minore, Anna Laura, Loretta, era il grattacapo
dei due vecchi genitori. S’era fatta più che mai
bellina, d’una bellezza un po’ sfacciata e provocante;
si profumava, s’incipriava, si vestiva di fronzoli, civettava,
cicaleggiava, era vispa, furba e graziosa come un
furetto.
</p>

<p>
Di sposarsi, lei, non ne voleva sapere; quanti partiti
le capitavano, tanti ne mandava in fumo. Aveva, per
quella mediocre vita plebea, lo stesso odio che il fratello
Arrigo, e ad ogni scena che le facevan i genitori
minacciava di andarsene come lui, per vivere alla
ventura.
</p>

<p>
Liberatosi a quel modo del Riotti, Arrigo ebbe una
sera la curiosità di rivedere i parenti e sapere qual effetto
<span class="pagenum" id="Page_132">[132]</span>
avesse prodotta in famiglia la sua dichiarazione esplicita
in merito al fidanzamento.
</p>

<p>
Vi andava rarissime volte, e sempre in vettura chiusa,
perchè a nessuno potesse mai accadere di vederlo bazzicare
in quel suburbio. Ora, nella sua casa, tutti avevano
in lui quasi un rispetto diffidente e timoroso.
</p>

<p>
Quella sera la famigliola pranzava. La luce elettrica,
messa da pochi mesi, rischiarava la piccola retrobottega,
e, per un’abitudine antica, pranzavano lì, sebbene avessero
al pian di sopra una saletta ben mobiliata.
</p>

<p>
Donna Grazia, nel trascorrere di quei lenti anni, s’era
fatto un po’ dura d’orecchio, s’era presi certi malanni
reumatici che le davan noia. Come donna di casa valeva
molto poco; tutti i suoi meriti si riducevano a saper preparare,
insieme con la domestica, certe minestre sostanziose
che odoravano per l’intero vicinato. Lui, Stefano, un po’
più curvo, un po’ più calvo, era sempre il medesimo; gli
mancavan ora due denti incisivi, il che dava al suo bigio
volto una malinconica espressione di vecchia bestia malata.
Paolo era un ragazzotto piuttosto incline alla corpulenza,
con il cranio tondo come un cocomero, due occhietti
buoni e scialbi, le linee del volto precise come quelle del
fratello, ma un po’ inselvatichite.
</p>

<p>
Fra quei tre tipi grossolani, ciò che formava un singolare
contrasto era la figurina leggiadra di Anna Laura,
con la sua torricella di capelli ben pettinati, con i suoi
abiti quasi eleganti e la squisita grazia di tutto il suo
corpo, che dava la fresca e odorosa impressione d’un bocciolo
di rosa.
</p>

<p>
— Buon appetito a tutti! — aveva detto Arrigo, entrando.
</p>

<p>
Gli avevan ricambiato il saluto con una esclamazione
di sorpresa, pur senza interrompersi dal pranzare; tranne
Loretta, che s’era levata in piedi e gli era corsa incontro
buttandogli le braccia al collo e ridendo con un’allegrezza
infantile ma un po’ sguaiata.
</p>

<p>
— Oh, Arrigo! Arrigo! finalmente... — esclamava.
</p>

<p>
— Come va? — disse il padre, asciugandosi il mento
gocciolante.
</p>

<p>
<span class="pagenum" id="Page_133">[133]</span>
</p>

<p>
— Bene, bene, — rispose Arrigo, accarezzando il braccio
della sorella e tendendo l’altra mano al padre. — Veramente
bene.
</p>

<p>
Poi si chinò verso la madre per baciarla sui capelli.
</p>

<p>
— Non pare nemmeno nostro figlio! — ella osservò
bonariamente, traducendo l’impressione spontanea che provava
nel guardarlo.
</p>

<p>
— Buona sera, Arrigo, — fece il fratello senza gran
che scomporsi.
</p>

<p>
— Di’: se tu volessi per caso una cucchiaiata di minestra... — offerse
il padre quasi con vergogna.
</p>

<p>
— Eh, sì, ti pare! — esclamò Loretta, che invece di
rimettersi a tavola gli farfalleggiava intorno, — ha proprio
bisogno dei nostri pastoni, lui!
</p>

<p>
— Taci tu! — rimbrottò Paolo. — Per una volta ogni
tanto si potrebbe anche degnare.
</p>

<p>
— E perchè no? — fece Arrigo. — Non ho pranzato;
ho fame, e la minestra manda buon odore. Su, presto,
una sedia e datemene una fondina.
</p>

<p>
La famigliola si guardò con sorpresa, ed avvenne un
piccolo trambusto, per far posto al primogenito che sedeva
alla mensa familiare. Le facce dei due vecchi si
rischiararono.
</p>

<p>
— Qua, vicino a me allora, — disse Loretta; e si
mise a servirlo ella stessa, con le sue manine svelte, ben
curate, che uscivano fuor dai pizzi d’una leggiadra
camicetta. Per lei quel fratello estraneo, così pieno di
signorilità, così diverso da tutti quelli che bazzicavano
in quella bottega, era quasi un corteggiatore, quasi un
amante.
</p>

<p>
E il padre a dire:
</p>

<p>
— Be’, Arrigo, e gli affari come vanno? È un pezzo
che non ti ricordi più di noi.
</p>

<p>
— Me la cavo, rispose il figlio. — Non ho fastidi
in questo momento. Anzi, se vi abbisognasse qualcosa,
dite pure.
</p>

<p>
— Sì, a me! — saltò su Loretta, con un fare civettuolo,
che le stava bene. Il fratello la guardò, la guardò
con il suo occhio esperto, che involontariamente pareva
quasi apprezzarne il valore.
</p>

<p>
<span class="pagenum" id="Page_134">[134]</span>
</p>

<p>
— Sei bellina, sai! — fece d’un tratto. Poi soggiunse: — Allora
cosa desideri?
</p>

<p>
— Quel certo collo di pizzo che una volta mi avevi
promesso...
</p>

<p>
Arrigo si cercò nelle tasche e ne trasse un involto.
</p>

<p>
— Eccolo qui, — disse. — Vedi che non dimentico.
</p>

<p>
La ragazza diede un piccolo sobbalzo su la sedia, disfece
l’involto, e veduto il pizzo che ambiva, gli occhi,
per la gioia, le si fecer lustri e cominciò ad abbracciare
il fratello tra continui scoppi di riso.
</p>

<p>
— Ve’, che buona cipria adoperi! — disse Arrigo,
sentendo l’odor fresco delle sue guance. — Chi te l’ha
data?
</p>

<p>
— Eh, quella lì!... — fece Paolo, senza levare il viso
dal tondo, con un’aria di sottinteso.
</p>

<p>
— Quella lì! quella lì!... — rimbeccò Loretta contraffacendo
la sua voce. — Cosa vuoi dire?
</p>

<p>
— Quella lì, — riprese Paolo, caparbio, — è tutto il
giorno in giro dai parrucchieri e dalle sarte. Si schiaccia
il naso contro le vetrine; non ha in mente che il suo
specchio.
</p>

<p>
— Stupido! — sibilò Anna Laura, stizzosa come una
viperetta. E la sua faccia divenne cattiva.
</p>

<p>
— E per te papà, — fece Arrigo, risolvendosi ad interrompere
quel battibecco, — per te ho portata una pipa
di schiuma. Guarda se ti piace, se no te la cambio.
</p>

<p>
Gli tese un astuccio ricurvo, contenente la pipa istoriata,
con il bocchino d’ambra.
</p>

<p>
— Maraviglia! maraviglia! — esclamò il vecchio, lasciando
cadere il cucchiaio. La guardò per ogni verso, la
tastò quasi con religione: — Maraviglia! — Poi la trasse
fuori dall’astuccio e la mostrò alla moglie.
</p>

<p>
— Per Dio! — esclamava. — Chissà cosa l’avrai pagata!
</p>

<p>
E senz’asciugarsi la bocca se la prese tra i denti.
</p>

<p>
— Sembra la pipa d’un signore con attaccato un portinaio! — disse
ridevolmente Loretta, che si provava il
suo collo di pizzo. Arrigo intanto mangiava ghiottamente,
a piene cucchiaiate.
</p>

<p>
<span class="pagenum" id="Page_135">[135]</span>
</p>

<p>
— Che minestra, mamma mia! Che minestra! Era un
secolo che non avevo gustato qualcosa di simile!
</p>

<p>
— Ti piace? — domandò Anna Laura con una
smorfia.
</p>

<p>
— Per bacco! E datemene ancora!
</p>

<p>
La vecchia madre, tutta confusa dal complimento come
se le venisse da un estraneo, prese la fondina del figlio,
la riempì di nuovo e gliela porse.
</p>

<p>
— Nei ristoranti dove tu vai devi mangiare ben altra
roba, — fece, come per iscusarsi.
</p>

<p>
— Eh, no mamma! Dopo tutto, una buona minestra
fatta in famiglia è ancora la cosa migliore.
</p>

<p>
— Bravo, Arrigo! Dillo un po’ alla Loretta, che tira
sempre su il naso! — intervenne Paolo. — Per lei ci
vogliono le pernici!...
</p>

<p>
— Tu mischiati dei fatti tuoi, fammi il piacere! — gli
rispose con dispregio la ragazza. E versò ad Arrigo
un bicchier di vino; un buon vinetto onesto, che sgorgava
dal fiasco a piccoli fiotti con uno scintillìo di rubini.
</p>

<p>
— Buono, — fece Arrigo, assaggiandolo. — Ma voi
vi trattate da principi!
</p>

<p>
— Ci vuoi prendere in giro, eh? — disse con indulgenza
il padre, ch’era commosso per la sua pipa.
</p>

<p>
— Io? Tutt’altro! Come volete che vi prenda in giro?
Dopo tutto non sono forse in casa mia?
</p>

<p>
Gli faceva bene al cuore quel po’ di riposo familiare
in mezzo alla sua vita piena d’infingimenti e di scaltrezze.
</p>

<p>
— Questo sempre, — gli rispose il padre. — Ma ci
stai così poco tu, che deve parerti una casa di forestieri.
</p>

<p>
La domestica, tutta rossa per la visita del signor Arrigo,
portava in tavola un piattone grande, su cui c’eran manzo
lessato e certe costolette di maiale che ancor scricchiolavan
nel burro in cui s’eran cotte. In mezzo torreggiava
un gran mucchio di patate, messe male, ma appetitose.
Giovanna, la serva goffa e timida, borbottava che, se l’avessero
avvertita prima di quella visita, avrebbe fatto andare
un pollo.
</p>

<p>
<span class="pagenum" id="Page_136">[136]</span>
</p>

<p>
Ad Arrigo diedero i pezzi migliori, gli empirono tre
o quattro volte il piatto, ed egli mangiò, mangiò con una
fame inconsueta, fino ad esserne obeso. Il gagliardo suo
stomaco plebeo si rifocillava di quella sana ed onesta
cucina, quasi per rivalersi dei costosi manicaretti, ch’eran
talvolta troppo lievi alla robustezza della sua fame.
</p>

<p>
E intanto che mangiava quella carne bollita su la brage
del suo focolare, qualcosa tuttavia gli si rimescolava
dentro dell’antica origine, un sentimento incerto fra l’affetto
ed il benessere, fra la buona digestione e la tenerezza
filiale, fra la gioia del sentirsi il ventre pieno ed il
piacere di potersi abbandonare malamente, come il suo
padre, su la seggiola robusta, e poggiare, se gli piacesse,
i gomiti su la tavola, e molestarsi a lungo i denti con
uno stecco, ed eruttare, se gli piacesse, il troppo fiato
che aveva nel corpo satollo, e sentirsi con placidità salire
alle guancie quella vampa dilettosa che dà il buon
vino e la buona vivanda, nell’ora fra tutte più bestiale
e più umana in cui l’alimento sta per tramutarsi in sangue,
distribuendo per ogni vena la sua fertile sostanza
di vita.
</p>

<p>
Sentì allora l’impaccio del solino troppo alto, sbottonò
la sottoveste che gli molestava il ventre, e per un attimo
si ritrovò con piacere ad essere il figlio dell’occhialaio,
il fratello di quel selvatico Paolo, che ora, nella sua
stessa positura, gli somigliava singolarmente. E parlò, e
parlò, narrando molti casi della sua vita, che scorreva
nei saloni eleganti, fra le signore anemiche, dal profumo
che dà l’emicrania, fra i giovani cicisbei a’ quali si sentiva
di poter con un pugno fiaccare le reni; parlò con
quella ironia piena di sale con cui l’uomo plebeo narra
dell’aristocratico, e per un momento gli piacque d’essere
nella sua famiglia, nella retrobottega rinnegata, fra gli
odori della cucina, e vedendo per una scostatura della
tenda scintillar gli occhiali nella mostra illuminata.
</p>

<p>
Ma questo non potè durare che il tempo della prima
digestione; poi tornò ad essere l’estraneo, che in fondo si
vergognava della sua casa. Il padre, la madre, quel dissimile
fratello, non lo interessarono più.
</p>

<p>
<span class="pagenum" id="Page_137">[137]</span>
</p>

<p>
Ora, chi attraeva la sua pertinace attenzione era Loretta;
Loretta che aveva mangiato poco, ch’era in camicetta
di seta, con i capelli a riccioli e l’unghie pulite, che
sapeva di cipria fina e portava le scarpette a punta, scollate,
sotto una caviglia estremamente sottile.
</p>

<p>
La tovaglia macchiata, quella zuppiera e que’ tondi
vuoti, ch’erano rimasti lì, sopra una credenza, quell’odore
di tabacco ordinario che spandeva intorno la pipa del
padre, finirono con dargli ai nervi, ricacciandogli addosso
d’un colpo tutta la vergogna d’esser impresso anch’egli
dal marchio plebeo di quella umile gente. Guardò l’ora:
</p>

<p>
— Le otto e mezzo, — fece. — Mi vado a mettere l’abito
nero perchè sono atteso a teatro.
</p>

<p>
— Cosa vai a sentire? — domandò il padre.
</p>

<p>
— Vado a sentire <i>Loute</i>, una «pochade».
</p>

<p>
— Roba nuova?
</p>

<p>
— Che nuova! L’avrò intesa venti volte.
</p>

<p>
— E allora perchè spendi i quattrini per andar a teatro?
</p>

<p>
— E magari va in poltrona, lui... — disse la madre.
</p>

<p>
— No, anzi, vado in palco, — egli spiegò con un riso
indulgente. — Ma non spendo nulla.
</p>

<p>
— Come non spendi nulla?
</p>

<p>
— Abbiamo un palco in parecchi amici.
</p>

<p>
— E non vi costa niente?
</p>

<p>
— Ma che domande! — esclamò Loretta. — Lo si affitta
in principio di stagione. Non sapete cosa sia una
«barcaccia», santo Dio? Cadete sempre dalle nuvole,
voi! E invece di starvene qui a sonnecchiare come ghiri,
fareste meglio di condurre a teatro anche me, oppure di
lasciarmici andare per conto mio.
</p>

<p>
— Eh!... quella vipera! — sibilò Paolo con una specie
d’odio.
</p>

<p>
Arrigo salutò la famiglia ed Anna Laura gli passò il
soprabito; poi, leggera, gli si appese al braccio ed entrarono
insieme nella bottega, come s’ella volesse confidargli
qualcosa.
</p>

<p>
— Vieni spesso a vedermi, Arrigo... — pregò lei sottovoce,
traendo un sospiro. — Con questa gente, è una vita
insopportabile! Io sono un po’ come te, sai... E proprio
non ne posso più!
</p>

<p>
<span class="pagenum" id="Page_138">[138]</span>
</p>

<p>
Egli si fermò a guardarla un’altra volta, con quello
sguardo da intenditore, nella luce piena che sgorgava dalla
vetrina. Uno strano sorriso gli increspò la bocca.
</p>

<p>
— Dunque vuoi andare a teatro, tu?
</p>

<p>
Loretta lo teneva per il braccio. Allora, girandogli di
fronte, con un gesto muliebre, un gesto d’amante capricciosa,
gli accomodò la cravatta ch’era un po’ di sghembo.
</p>

<p>
— Eh, sì, vorrei... — disse.
</p>

<p>
— Bene, ti ci condurrò io.
</p>

<p>
— Ma è impossibile, caro! — ella fece con un accento
voglioso e triste. — Non ho abiti e non posso venire con
te, così...
</p>

<p>
— Già, — fece Arrigo, riflettendo. — Ma non importa;
vienmi a trovare, combineremo.
</p>

<p>
— Sì?... Quando vuoi? — ella esclamò, piena di luce.
</p>

<p>
— Anche domani.
</p>

<p>
E le diede un bacio su la bocca.
</p>

<div class="chapter">
<p><span class="pagenum" id="Page_139">[139]</span></p>

<h2>III</h2>
</div>

<p>
Il domani ella v’andò nel pomeriggio. Arrigo dormicchiava,
steso tutto vestito sul letto. Riparava con quella
siesta pomeridiana ad una delle sue faticose veglie notturne.
Aveva dovuto rimanere al Circolo fino alle sei del mattino
per rifarsi d’un cattivo mazzo di baccarà capitato in
principio di sera.
</p>

<p>
Ella entrò come un colpo di vento nella camera semibuia
del fratello, senz’attendere che il domestico l’annunziasse,
e, vedutolo giacere, si fermò di botto qualche
passo oltre la soglia.
</p>

<p>
— Come mai? Dormi?
</p>

<p>
— No, riposo. Vieni pure, Loretta, vieni avanti.
</p>

<p>
Era il marzo fuori che infuriava, con rabuffi di vento
gelido in un cielo rosso.
</p>

<p>
Egli accese la lampadina elettrica e si volse a guardar
la sorella con gli occhi assonnati, tendendole una
mano.
</p>

<p>
— Dunque? — fece.
</p>

<p>
— Che hai? Non stai bene?
</p>

<p>
— Sto benissimo; solo mi avete fatto mangiar troppo
ieri sera. Non sono avvezzo a quella cucina pesante. Allora
tu vieni... ah, sì, per il teatro!
</p>

<p>
— No, io ti vengo a trovare, perchè ho voglia di discorrere
con te. Se sapessi quanto m’annoio! Il vederti è
come una festa.
</p>

<p>
Arrigo sorrise.
</p>

<p>
— Siediti, Loretta. — E allungò il braccio sul tavolino
da notte per prendere una sigaretta.
</p>

<p>
— Cercami uno zolfanello, piccola.
</p>

<p>
Ella guardò in giro per la camera e quand’ebbe trovata
<span class="pagenum" id="Page_140">[140]</span>
la scatola, venne presso il letto e si chinò sul fratello
per accendere la sigaretta ch’egli teneva tra le labbra.
</p>

<p>
Poi, amichevolmente, gli passò la mano su la fronte.
</p>

<p>
— Dammene una, — diss’ella, sedendo su la proda
del letto.
</p>

<p>
— Fumi anche tu?
</p>

<p>
— Sì, qualchevolta, di nascosto.
</p>

<p>
— E non ti fa male?
</p>

<p>
— Male? Tutt’altro!
</p>

<p>
Ella prese una sigaretta fra le labbra sottili, si chinò
ad accenderla su la brage di quella che fumava il fratello,
accavallò le gambe una su l’altra e rimase a guardare
il fumo, che, simile ad una larga sciarpa, le rannuvolava
intorno. Aveva in quell’attitudine un non so che di
frivolo, di leggiadro e d’impertinente, che la vestiva d’una
grazia squisita.
</p>

<p>
— Senti, Arrigo, — ella fece dopo una pausa; — il tuo
domestico mi ha guardata in un modo strano e quasi non
voleva lasciarmi passare. Certo mi ha presa per una tua
amante... Ne vengono molte qui?
</p>

<p>
— Sì, qualcuna, — egli ammise ridendo.
</p>

<p>
— Allora io gli ho detto: «Sono sua sorella»; e son
venuta avanti. Ma forse non mi ha creduto. Poco male!
</p>

<p>
— Ora lo chiamerò, — disse Arrigo, — perchè prepari
una tazza di tè; così farete conoscenza.
</p>

<p>
Premette sul campanello e Filippo indi a poco apparve,
dopo aver bussato cautamente all’uscio.
</p>

<p>
— Vieni, vieni avanti! — lo esortò Arrigo. L’altro
s’avanzò, con una certa cautela, inchinandosi.
</p>

<p>
— Vedi questa bella signorina?
</p>

<p>
— Certamente, signor Arrigo, — fece il domestico, sorridendo
con un di que’ sorrisi ambigui e scaltri che distinguono
il servo iniziato alle segrete galanterie del suo
padrone.
</p>

<p>
— Bene; preparale un buon tè, ma prima esci a comperare
una dozzina di «marrons glacés». È mia sorella.
</p>

<p>
— Sua sorella, signor Arrigo?... Toh!... non lo volevo
credere. Infatti, infatti le somiglia!
</p>

<p>
— Eh, sì, come due gocce d’acqua!
</p>

<p>
<span class="pagenum" id="Page_141">[141]</span>
</p>

<p>
Tutto questo divertiva la fanciulla, e dava un sapor
nuovo d’intrigo e d’avventura galante, sebbene il protagonista
non fosse altri che suo fratello.
</p>

<p>
Il domestico se ne andò.
</p>

<p>
— Hai sonno ancora, forse?
</p>

<p>
— No, mi sono riposato abbastanza; rimango disteso
per pigrizia.
</p>

<p>
— Aspetti gente?
</p>

<p>
— Nessuno.
</p>

<p>
— Allora mi farai vedere tutto l’appartamento?
</p>

<p>
— Certo.
</p>

<p>
— Quante camere hai?
</p>

<p>
— Sei, ed una camera per il domestico, il quale però
dorme fuori.
</p>

<p>
Loretta ebbe un colpo di tosse.
</p>

<p>
— Vedi che la sigaretta ti fa male! Buttala via.
</p>

<p>
— Non è la sigaretta, — protestò la fanciulla, tossendo
ancor più. — È solo un po’ di fumo che m’è sceso in gola.
</p>

<p>
— Buttala via.
</p>

<p>
— Sono turche?
</p>

<p>
— No, egiziane. Siediti bene, Lora. Stai su l’orlo del
letto e finirai con scivolare giù.
</p>

<p>
Coi movimenti pigri d’un uomo assonnato, egli si trasse
un po’ di fianco per lasciarle posto. Ella sedette meglio e
non giunse più coi piedini a toccare lo scendiletto.
</p>

<p>
— Che letto grande, hai, per bacco!
</p>

<p>
— Si sta più comodi.
</p>

<p>
— Eh, già, ho capito... — ella disse ridendo.
</p>

<p>
— Cos’hai capito?
</p>

<p>
— Mah!...
</p>

<p>
E volse la testa per nascondere un certo rossore che
le saliva involontariamente al viso.
</p>

<p>
— Sei una birichina tu! — esclamò Arrigo, battendole
una mano su le ginocchia.
</p>

<p>
Poi si mise a guardarla, attento attento, con una specie
di stupore.
</p>

<p>
Era bellina, era tutta bellina, dalla punta del piede al
ciuffo di capelli biondi che le sfuggiva su la fronte, sotto
il cappello di paglia rilucente come il grano. L’abito le
<span class="pagenum" id="Page_142">[142]</span>
modellava il busto, non esiguo sebbene immaturo; le serrava
la vita, che poteva tutta chiudersi nel cerchio di due mani.
Teneva le gambe accavallate, il gomito destro appoggiato
sovra un ginocchio, per regger alta la mano mentre fumava.
</p>

<p>
La sua carne dava quella sensazione di morbidezza e
di freschezza che dànno il velluto e le rose; i suoi occhi,
d’un color nero splendente, parevano troppo grandi per
il suo viso fino. Nelle caviglie, nei polsi, nel collo, in
tutte le giunture, aveva, pur stando ferma, una straordinaria
pieghevolezza; soltanto c’era in lei, cosparso per
tutta la sua persona, qualcosa di colpevole, d’irritante: e
questo era pur nella sua voce, ne’ suoi gesti, nella maniera
che aveva d’appoggiarsi, di toccare, di sorridere,
nell’odore stesso di lei, che le viveva intorno come il
profumo colpevole della sua nudità.
</p>

<p>
— Sei carina, — disse Arrigo, quasi parlando a sè stesso.
</p>

<p>
— Trovi anche tu? — ella fece con impertinenza.
</p>

<p>
— Come «anche tu»?
</p>

<p>
— Perchè me lo dicono spesso.
</p>

<p>
— Davvero? E questo ti lusinga?
</p>

<p>
— Un po’... un po’... certo!
</p>

<p>
— Oh, guarda... — fece Arrigo, prendendole il polso.
</p>

<p>
— Che c’è?
</p>

<p>
— Un braccialetto d’oro! Hai un braccialetto d’oro?
</p>

<p>
— Sicuro, — disse la sorella, nascondendo il braccio
dietro la schiena.
</p>

<p>
— Fammi vedere.
</p>

<p>
— No.
</p>

<p>
— Via, lasciami vedere!
</p>

<p>
E levatosi un poco, cercò di afferrarle il braccio. Ella
volle resistere, si piegò nella cintura, si curvò sopra di
lui, premendolo con tutto il suo corpo, affinchè non giungesse
a prenderle il polso che aveva teso all’indietro. Ed
entrambi indugiarono in quella scherzosa lite, che li faceva
urtare l’un contro l’altra, quasi con un senso di sottilissimo
piacere.
</p>

<p>
— Allora te lo mostrerò io, — diss’ella.
</p>

<p>
— Bene.
</p>

<p>
Se lo tolse dal polso e glielo diede.
</p>

<p>
<span class="pagenum" id="Page_143">[143]</span>
</p>

<p>
Era una treccia d’oro, dalle maglie a doppio nodo, con
un fermaglio di brillantini.
</p>

<p>
— Chi ti ha dato questo braccialetto?
</p>

<p>
Ella rispose con una voce punto persuasiva:
</p>

<p>
— Nessuno; me lo son comperato io.
</p>

<p>
— Chi ti ha dato i denari allora?
</p>

<p>
— Toh!... io.
</p>

<p>
— Tu? Impossibile!
</p>

<p>
— Non credi? — ella fece, sorridendo della sua menzogna.
</p>

<p>
— Oh, ma qui c’è scritto qualcosa?
</p>

<p>
Nel fermaglio infatti era incisa una leggenda.
</p>

<p>
— Puoi vedere quel che c’è scritto? — ella domandò
con allegrezza.
</p>

<p>
Egli si protese verso la lampadina perchè l’incisione
era minutissima.
</p>

<p>
— <i>Honny soit qui mal y pense</i>...
</p>

<p>
Arrigo si volse attonito a guardar la sorella.
</p>

<p>
— Perbacco! — esclamò. — Spiegami dunque tutta
questa faccenda...
</p>

<p>
— Ma non c’è nulla di spiegare: <i>Honny soit</i>...
</p>

<p>
— Sì, capisco; ma voglio dire chi te l’ha dato?
</p>

<p>
— Io... io... — ribadì Loretta, cantilenando, con un’aria
di derisione.
</p>

<p>
— Via, non raccontarmi fiabe! Questo sa...
</p>

<p>
— Di cosa?
</p>

<p>
— Di galanteria, di regalino amoroso...
</p>

<p>
— Ma no!... — ella rispose con voce canzonatoria.
</p>

<p>
— Vediamo; hai forse qualche piccolo intrigo?
</p>

<p>
— Sei pazzo! — E scoppiò in una bella risata.
</p>

<p>
— Loretta, sii sincera... Hai qualcuno che ti corre appresso?
Qualche innamorato che ti fa la corte? A me lo
puoi dire.
</p>

<p>
— E allora? se fosse? — domandò la fanciulla, con un
sorriso provocante.
</p>

<p>
— Se fosse... ebbene, se fosse... — egli rispose con un
certo impaccio, — io non mi metterei certo a farti la morale;
ma non vorrei nemmeno che tu ti lasciassi abbindolare
dal primo venuto.
</p>

<p>
— Sai, non sono stupida, io! — E mise nelle parole una
sottile scaltrezza.
</p>

<p>
<span class="pagenum" id="Page_144">[144]</span>
</p>

<p>
— D’accordo. Allora dimmi chi è. Dimmi tutto, apertamente.
Puoi bene aver fiducia in tuo fratello, tanto più
ch’io non sono severo e che ti voglio bene.
</p>

<p>
Parlava con una certa ansia, punto dalla curiosità, stranamente
angustiato. Egli stesso non capiva bene perchè
un simile fatto gli cagionasse tanta irritazione.
</p>

<p>
— Scommetto che tu lo conosci, — ella disse, dopo
aver lungamente riflettuto. — Anzi, so benissimo che lui
conosce te.
</p>

<p>
— Cosa dici? — fece Arrigo impaurito.
</p>

<p>
— Non temere: non gli ho mai detto chi sono veramente.
Abbi fiducia in tua sorella: ti ripeto che non sono
sciocca, io...
</p>

<p>
— Ma dimmi dunque chi è questo tale!
</p>

<p>
— Il nome non te lo posso dire. È uno che ha cominciato
con venirmi dietro per istrada; un giovine distinto,
con la faccia pallida; è alto quasi come te: molto
elegante.
</p>

<p>
— Sì, e poi?
</p>

<p>
— E poi niente. M’è corso appresso durante un mese;
mi aspettava ogni giorno. È timido. Poi ha cominciato
con salutarmi; una volta finalmente s’è fatto coraggio e
mi ha parlato.
</p>

<p>
— E tu?
</p>

<p>
— Io?... Niente. Ho tirato innanzi. Mi ha chiesto di potermi
scrivere una lettera. Io, per curiosità, e per levarmelo
d’attorno, gli ho detto che mi scrivesse fermo posta
e gli ho dato un nome falso. Prima venne una lettera,
poi due, tre, quattro... una tutti i giorni alla fine.
</p>

<p>
Entrò Filippo con il vassoio del tè.
</p>

<p>
— Metti lì sulla tavola e va pure, — disse Arrigo.
</p>

<p>
Il domestico obbedì in silenzio.
</p>

<p>
— E adesso, — riprese Arrigo, — ti regala braccialetti!
Dunque vuol dire...
</p>

<p>
— Niente vuol dire! Abbi pazienza. Ora ti servo il tè,
poi ti racconto. Solo giurami di non tradire il mio piccolo
segreto.
</p>

<p>
— Sì, sì, va bene.
</p>

<p>
Ella empì le due tazze, si mise un marrone in bocca e
masticando riprese il racconto.
</p>

<p>
<span class="pagenum" id="Page_145">[145]</span>
</p>

<p>
— Sai: ho visto ch’era una persona ben educata... mi
trattava come se fossi chissà chi...
</p>

<p>
— Alla larga dei cerimoniosi! Dà retta a me.
</p>

<p>
— No, vedi, quel giovine... Oh, sono eccellenti questi
«marrons»!
</p>

<p>
— Mangia, mangia.
</p>

<p>
— ... quel giovine dev’essere un po’ sciocco, anzi molto.
</p>

<p>
— Ma cosa mai ti scriveva in quelle famose lettere?
</p>

<p>
— Eh!... una quantità di scempiaggini! Ch’era innamorato,
che non viveva più, che mi chiedeva umilmente
di potermi parlare, che mi avrebbe rispettata sempre...
insomma, caro mio, una sera, perchè non venisse a scoprire
chi sono e dove sto, gli ho dovuto dare un appuntamento
per il giorno dopo.
</p>

<p>
— Brava!... e dove?
</p>

<p>
— Al Giardino Pubblico.
</p>

<p>
Egli aveva un’espressione attenta, indagatrice, irascibile.
</p>

<p>
— Insomma, Lora, dimmi la verità: tu hai fatta qualche
sciocchezza con lui!
</p>

<p>
— No! ti giuro di no. E a te lo direi, perchè non
voglio nasconderti niente. Anzi, mi piacerebbe che noi
due si fosse amici, molto amici, e che tu m’aiutassi, mi prendessi
un poco sotto la tua protezione, perchè, vedi, anch’io,
come te, mi sento attratta a vivere in ben altro modo...
</p>

<p>
Dolcemente gli aveva presa la mano, lo carezzava, con
un gesto pieno di femminilità.
</p>

<p>
— Va bene, Lora, va bene...
</p>

<p>
Un turbamento lo assaliva, di quella mano così leggera,
di quel volto così vicino al suo.
</p>

<p>
— Di’... raccontami... Non hai commesso nessuna sciocchezza...
davvero?
</p>

<p>
— Nessuna; ma ci sono andata presso, per dire la verità.
</p>

<p>
— Ossia?...
</p>

<p>
— Ecco, ti racconto. Lui ha cominciato con volermi
vedere ogni giorno...
</p>

<p>
— Ma chi è questo «lui»?
</p>

<p>
— Dopo, dopo... E mi ha proposto di andare in un
appartamento, o in un albergo, perchè si fosse più nascosti.
<span class="pagenum" id="Page_146">[146]</span>
Ho rifiutato. Allora cominciò con volermi condurre
fuori porta, in automobile, qua e là; si scendeva in qualche
alberghetto a ber qualcosa; lui mi tentava in tutti
i modi, ma io l’ho tenuto a bada. Non ho gran merito
forse, perchè veramente non mi piace. Ossia, da un lato
mi attrae, perchè è ben vestito, elegante, non brutto, e
dev’essere molto ricco... ma dall’altro non mi dice nulla!
non mi va!
</p>

<p>
— Eppure, in queste gite?... in questi alberghi?...
</p>

<p>
— Oh, Dio, sai, tentava... Qualchevolta ho dovuto minacciargli
di gridare.
</p>

<p>
— E allora ti lasciava?
</p>

<p>
— Súbito.
</p>

<p>
— Davvero?
</p>

<p>
— Eh, te lo direi, diavolo! O si fa una confessione,
oppure si tace, ti pare?
</p>

<p>
— E come andò a finire?
</p>

<p>
— Non è finita. È una storia molto recente. Il braccialetto
me lo diede quindici giorni fa. E ci ha messo
quel motto per farmi comprendere le sue buone intenzioni.
Infatti vuol dire press’a poco: «Non c’è niente di
male...» Vero?
</p>

<p>
Arrigo si mise a ridere, e carezzò lievemente il viso
della sorella.
</p>

<p>
— Però, — ella fece, — tu dici «honný» lui mi pare
che dicesse «hónny».
</p>

<p>
— Honný, honný, con l’accento su l’i. Stanne certa.
</p>

<p>
— Tu lo devi sapere perchè lo parli bene, il francese.
Del resto è naturale; avevi un’amante ch’era francese:
anzi eccola lì... — Segnava due grandi ritratti della Ruskaia,
uno sopra un tavolino, l’altro appeso al muro.
</p>

<p>
— No, Loretta, quella era una russa.
</p>

<p>
— E dov’è andata?
</p>

<p>
— È partita già da un pezzo. Continua.
</p>

<p>
— Dunque ti dicevo che, nonostante il motto, aveva
certe idee tutt’altro che tranquille. E un bel giorno, anzi
pochi giorni fa, visto che non gli riusciva di condurmi
a’ suoi fini, è giunto a farmi una proposta esplicita...
Mi ha detto insomma ch’è innamorato pazzo di me, che
<span class="pagenum" id="Page_147">[147]</span>
non può più sopportare il tormento ch’io gli faccio patire,
perchè se ne ammalerebbe, e che infine, se volessi decidermi,
se volessi esser buona con lui, potrei chiedergli,
prima e dopo, qualsiasi cosa: me la darebbe.
</p>

<p>
— E tu?
</p>

<p>
— Io gli ho detto di no. Gli ho detto di no chiaro e
tondo. Ma sono stata un poco in dubbio, per dire la verità.
Poi ho rifiutato, pensando che a mutar parere avrei
tempo in séguito, caso mai... Vedi, con te parlo apertamente.
Si fosse trattato di cambiar vita una volta per
sempre, allora sì. Ma so io cos’accadrebbe dopo? Il passo
è grave, e non si può farlo che una volta sola. Ne ho
vedute ben altre, io!
</p>

<p>
Egli trasse un lungo respiro:
</p>

<p>
— Brava, Loretta! sei una ragazza di buon senso.
Brava!
</p>

<p>
E rimase lì a guardarla maravigliato, quasi trasognato,
nell’udirla parlare così. Poi lo prese un impeto di amor
fraterno, si levò sopra un gomito e le diede un forte
bacio su la bocca ridente.
</p>

<p>
— No, capirai, — riprese la sorella, — un gran merito
non l’ho. Se mi fosse proprio piaciuto, se mi fossi innamorata,
via, pazienza! Ti confesso che domani, per un
tipo il quale m’andasse a genio, forse forse una sciocchezza
sarei capace di farla... Ma per lui no.
</p>

<p>
— Insomma, — l’interruppe Arrigo — si può sapere
chi è?
</p>

<p>
— No, questo non te lo dico; mi secca.
</p>

<p>
— Sciocchezze! Di cosa dunque hai paura? Che ne
parli forse? Sei matta!
</p>

<p>
— Bene, allora te lo dico; ma giurami di non aprirne
bocca, mai, con anima viva.
</p>

<p>
— È inteso.
</p>

<p>
— No, dammi la tua parola d’onore.
</p>

<p>
— Parola d’onore.
</p>

<p>
— Bene: è il conte Raffaele Giuliani, — disse Loretta
pomposamente, con un certo orgoglio di sè.
</p>

<p>
— Eh!... il Giuliani!? — esclamò Arrigo, scattando
su. — Dunque il maggiore, Rafa?
</p>

<p>
<span class="pagenum" id="Page_148">[148]</span>
</p>

<p>
— Sì, appunto, Rafa. Anch’io lo chiamo così. Vedi che
lo conosci!
</p>

<p>
— Perbacco se lo conosco! Lo vedo quasi tutti i giorni.
È del mio Circolo, del mio palco, lo trovo dappertutto!...
Ma sai, Loretta, che tu, con una imprudenza, mi puoi
rovinare?
</p>

<p>
— Cosa dici?
</p>

<p>
— Rovinare! rovinare! Se viene a sapere che sei mia
sorella, sono perduto. Ecco, Lora, quello che hai fatto!
Pensa un po’!...
</p>

<p>
E prese minutamente a spiegarne le ragioni.
</p>

<p>
— Ma non lo saprà, non lo saprà mai: te lo prometto, — ella
disse dopo aver ascoltato. — Non conosce il
mio nome, ignora dove abito, cosa faccio, chi sono. Quanti
giri per sviarlo! Capirai: neppur io ci tenevo a lasciargli
sapere che siamo bottegai. Vedi, son già più di due mesi
che ciò continua e tu non ne hai saputo nulla. Vuol dire
che non dubita nemmeno.
</p>

<p>
— Che nome gli hai dato?
</p>

<p>
— Un nome a caso: Montaldi.
</p>

<p>
Egli rimase qualche attimo pensieroso, poi soggiunse:
</p>

<p>
— Un uomo ricco; ricco sfondato e libero. Il padre
non c’è più. Sono due fratelli.
</p>

<p>
Si lasciò di nuovo afferrare, avvolgere, dall’ombra di
un pensiero nascosto, poi ripetè quasi meccanicamente:
</p>

<p>
— Ricco e libero.
</p>

<p>
— Che vuoi dire? — fece la sorella.
</p>

<p>
— Cosa voglio dire non so... Rifletto.
</p>

<p>
Successe una breve pausa, durante la quale si guardarono.
</p>

<p>
— Se Rafa... — diss’ella, esitando.
</p>

<p>
— Se Rafa... — egli ripetè, come per aiutarla.
</p>

<p>
— ... fosse davvero innamorato di me, potrebbe anche
darsi...
</p>

<p>
— Che ti sposasse? Chissà mai. Per riuscire a qualcosa
nella vita bisogna credere con fermezza nelle possibilità
e nelle speranze più assurde. Però...
</p>

<p>
Ella rideva, rossa in volto per il piacere che le davano
queste parole.
</p>

<p>
<span class="pagenum" id="Page_149">[149]</span>
</p>

<p>
— Però?... — fece.
</p>

<p>
— Non lo credo capace di una vera passione, — disse
Arrigo, — ma di commettere qualsiasi sciocchezza per un
capriccio, sì.
</p>

<p>
— È appunto su questo che ho contato, — ella rispose
con una singolare freddezza.
</p>

<p>
— Ah?
</p>

<p>
— Te ne meravigli?
</p>

<p>
— Un poco.
</p>

<p>
— Vuoi farmi da moralista ora? Tu? proprio tu? con
la vita che fai? — Ella metteva nelle parole una squisita
ironia, ed i suoi occhi lo sogguardavan con malizia, facendo
battere le ciglia lucenti.
</p>

<p>
Fra loro si adagiava la mollezza del letto largo e tepido,
fra loro aleggiava, come un fumo torbido, l’ambiguità delle
parole che dicevano.
</p>

<p>
— Non da moralista; qui non c’entra la morale, o per
lo meno è un affare che riguarda te sola. Ma siccome
dobbiamo parlarci chiaro, ti avverto che io non ti lascerò
divenire l’amante del Giuliani.
</p>

<p>
— Ah?... E perchè?
</p>

<p>
— Me lo domandi? Sono tuo fratello prima di tutto...
</p>

<p>
— Poi?
</p>

<p>
— Poi, non credo che ti convenga.
</p>

<p>
— Oh, bravo! Adesso ragioni meglio.
</p>

<p>
— Non credo che ti convenga in nessun modo, ma
sopra tutto non così leggermente com’egli forse immagina.
</p>

<p>
Ella si fece piccola, carezzevole, insinuante come la
più scaltra donna, e curvata un poco sopra di lui, quasi
pareva che tentasse di fasciarlo nell’insidia della sua femminilità.
</p>

<p>
— Aiutami Rigo... — ella disse.
</p>

<p>
— Io?
</p>

<p>
— Sì, tu, proprio tu, Rigo! Lascia da parte i rigori da
fratello maggiore... Fra te e me si può fare un patto. Io
conosco la tua vita meglio che tu non creda; tu non conosci
nulla della mia, però ti rassomiglio. Vorrei, come te,
giungere lontano, il più lontano che sia possibile: per
quale strada non importa. Guardami: ti sembro nata per
<span class="pagenum" id="Page_150">[150]</span>
fare la bottegaia? E non ne ho voglia, sai! Tu solo puoi
comprendere con quanta forza non ne abbia voglia...
Senti: ho pensato qualchevolta di scapparmene via di
casa e venire da te. Insieme si vivrebbe forse bene.
</p>

<p>
— Tutto quello che mi dici è un poco strano, — egli
rispose, turbato.
</p>

<p>
— È strano, ma è vero. Perchè non puoi ammettere
che anche a me, come a te, sorrida una vita più bella?
Probabilmente Rafa non mi sposerà, ma potrebbe in altro
modo essere l’uomo al quale dovrei la mia fortuna.
</p>

<p>
— Quest’altro modo, — egli la interruppe, — vorrebbe
dire vendersi.
</p>

<p>
— Rigo... — ella fece con un’aria canzonatoria. Ma
quella sola parola chiudeva un infinito scherno; pareva
quasi domandargli: E tu? — Egli comprese l’ironia della
sorella, tuttavia scosse il capo.
</p>

<p>
— Non posso, non devo ascoltarti! — esclamò duramente. — Almeno,
se vuoi far questo, non raccontarlo
a me.
</p>

<p>
— Forse lo farei lo stesso, e lo farei male. Mentre, se
tu m’aiuti, Rigo, se mi consigli, se mi guidi con l’esperienza
che hai, mi sentirò sicura. E non ne saprebbe
nulla nessuno; sarebbe un patto silenzioso fra me e te,
fra noi due soli... Perchè, vedi, ho per te un sentimento,
una simpatia, una fiducia, non di sorella, ma più forte...
Nel venire qui tremavo un poco, perchè sapevo già che
t’avrei parlato di tutte queste cose... Ora che sono qui, mi
sembra quasi che tu abbia un altro nome, e che non sii tu...
</p>

<p>
Gli diceva queste parole pianamente, con una intonazione
quasi ambigua, con tutta l’anima sul fiore della
bocca, nel desiderio d’essere intesa.
</p>

<p>
— Rafa non mi piace, — esclamò repentinamente, quasichè
sentisse il bisogno di fargli questa affermazione. — Non
mi piace, ma può essere molto prezioso per me, per
noi... Non credi?
</p>

<p>
— Forse... — egli si lasciò sfuggire.
</p>

<p>
— Per questo l’ho tenuto a bada.
</p>

<p>
Nel suo viso di fanciulla splendeva una lucida perversità.
Ella interruppe un lungo silenzio con queste parole:
</p>

<p>
<span class="pagenum" id="Page_151">[151]</span>
</p>

<p>
— Ti vedevo così di rado, e pensavo ogni giorno a
te. Quando in casa t’accusavano, io ti difendevo sempre.
Quando venivi, ero contenta.
</p>

<p>
Egli si agitò come per un malessere.
</p>

<p>
— Allora cosa vuoi? — disse.
</p>

<p>
— Nulla; che tu m’aiuti. Consigliami: t’obbedirò.
</p>

<p>
— Proprio?
</p>

<p>
— Sì, sì, si! — esclamò con effusione, serrandogli un
braccio.
</p>

<p>
— Perchè vuoi questo?
</p>

<p>
Ella arrossì un poco, indugiando nel rispondere.
</p>

<p>
— Così... voglio essere la tua amica...
</p>

<p>
— Ma se io, senza volerlo, ti consigliassi male?
</p>

<p>
— Non fa niente. Poi non sarà.
</p>

<p>
Egli rise, d’un riso torbido.
</p>

<p>
— Ne sei certa?
</p>

<p>
— Oh, sì!
</p>

<p>
Il velo del paralume diffondeva per la camera una dorata
penombra, e da quel chiuso, da quella coltre, da
quelle parole, saliva per entrambi un insopportabile calore.
</p>

<p>
— Allora, — egli disse con una voce lenta, — io vorrei
prima tentare che ti sposasse. Ma per questo non c’è
che un mezzo, quantunque ardito e pericoloso per me:
lasciargli appunto comprendere che sei mia sorella, senza
che tu glielo dica. Ci veda insieme, per esempio.
</p>

<p>
Ella non riflettè neppure un attimo; quella proposta le
parve ammirevole.
</p>

<p>
— Sì, Rigo! — esclamò, battendo le mani per la gioia.
</p>

<p>
— Dimmi: sei ben certa che Rafa non sappia assolutamente
chi sei?
</p>

<p>
— Certissima! E so inoltre una cosa: che posso fargli
credere tutto quello che voglio.
</p>

<p>
— Infatti avevo inteso parlare di questa sua nuova
passione, ma non immaginavo mai che fossi tu.
</p>

<p>
Risero entrambi ed ella esclamò: — Quel povero
Rafa!...
</p>

<p>
— Ma dove ti sei fatta così donna? — domandò Arrigo.
</p>

<p>
— Bah!... ho molte amiche; le vedo coi loro amanti;
imparo. Poi, non so... forse questa è la mia natura.
</p>

<p>
<span class="pagenum" id="Page_152">[152]</span>
</p>

<p>
— Dunque, — diss’egli repentinamente, — combineremo
tutto fra noi: quel che si deve dire o nascondere,
fare o non fare. Intanto potremo una sera andar a teatro
insieme.
</p>

<p>
— Sì?... — ella fece, con un grande palpito, nella
commozione che le stringeva la gola.
</p>

<p>
— Bisognerebbe tuttavia che tu avessi qualche bell’abito.
</p>

<p>
— Non ne ho.
</p>

<p>
— Va da una buona sarta e comándane. Falli mandare
qui, perchè a casa non conviene.
</p>

<p>
Anna Laura non sapeva rispondere.
</p>

<p>
— Belli, — seguitò Arrigo, — e non badare al prezzo.
Ci penserò io. Anzi verrò con te per sceglierli; me ne
intendo un poco. Le sere che andremo a teatro uscirai
di casa vestita come al solito, qui ti cambierai. C’è tutto:
pettini, cipria, ferri, forcine; quel che non c’è, si compera.
</p>

<p>
— Caro! — ella esclamò con trepidazione, buttandogli
le braccia intorno al collo. — Come ti voglio bene!
</p>

<p>
Egli finse di non ascoltare, prese un tono d’indulgenza e
di protezione, quasi volesse accontentare i capricci d’una
piccola bimba.
</p>

<p>
— Ci voglion anche altre scarpine; le tue son belle
ma non vanno per sera.
</p>

<p>
— Eh, lo so!
</p>

<p>
— Falle fare.
</p>

<p>
— Sì. Mi piacciono d’un certo cuoio che ha un colore
tra il viola e l’oro, finissime. Le ho vedute in una vetrina.
Piacciono anche a te?
</p>

<p>
Agitava il suo piedino, parlando.
</p>

<p>
— Sì, certo.
</p>

<p>
— E le calze? ti piacciono le mie calze? Guarda.
</p>

<p>
Lì, com’erano, quasi abbracciati, ella protese la gamba
fin su l’orlo del letto e rimboccò la gonna lestamente sopra
la caviglia nervosa. Eran calze a traforo, di finissimo
filo, con la freccia che s’aguzzava su la rotondità
del polpaccio. Egli fece l’atto di carezzare quella caviglia,
sopra la calza fina, su la bianca trasparenza della
sua nudità, quella caviglia che usciva troppo scoperta
fuor dalla balza di seta. Ma si trattenne come intimidito,
<span class="pagenum" id="Page_153">[153]</span>
e nel silenzio che pendeva, dolcemente si sciolse da lei,
dolcemente la respinse.
</p>

<p>
— Ti piacciono? — ella domandò ancora, col suo sorriso
di fanciulla e di femmina.
</p>

<p>
— Sì... ma vattene, Lora! È tardi.
</p>

<p>
— Che ora è?
</p>

<p>
La sua voce pareva un sottil zampillo d’acqua.
</p>

<p>
— Non so che ora... Ma è tardi... è tardi...
</p>

<p>
— Vengo domani?
</p>

<p>
— Sì.
</p>

<p>
Egli stette lungamente fisso verso la porta per dove la
sorella era uscita.
</p>

<div class="chapter">
<p><span class="pagenum" id="Page_154">[154]</span></p>

<h2>IV</h2>
</div>

<p>
Tornò il domani, tutta fresca, tutta ilare, odorante come
la primavera nuova che fioriva di graste i davanzali.
</p>

<p>
Filippo, nell’anticamera, si mise a trattarla con gran
dimestichezza:
</p>

<p>
— Buongiorno, signorina! Le domando scusa per l’equivoco
di ieri; ma proprio non sapevo...
</p>

<p>
— Oh, non importa! Ora lo sapete; va bene?
</p>

<p>
— Il signor Arrigo non mi aveva mai parlato di lei.
</p>

<p>
— Dov’è Arrigo?
</p>

<p>
— Si veste; ha preso il bagno or ora. Vado súbito ad
avvertirlo.
</p>

<p>
— Non importa, ci vado io.
</p>

<p>
Col suo passo che non faceva romore andò lesta verso
la camera del fratello, battè all’uscio due colpi leggeri.
</p>

<p>
— Posso entrare? Son io, Loretta.
</p>

<p>
— Ah, sei tu? Veramente... ma entra pure, se vuoi.
</p>

<p>
— Come sei bello in accappatoio! — ella esclamò appena
entrata. — È questa l’ora di prendere il bagno?
Sono le tre del pomeriggio, pensa!
</p>

<p>
— Questa mattina mi svegliai troppo tardi e non ebbi
tempo, — disse Arrigo. — Dunque, come va?
</p>

<p>
— Non c’è male; ho visto Rafa adesso adesso.
</p>

<p>
— Ah, sì?
</p>

<p>
— Ieri avevo un appuntamento con lui alle quattro;
non vi sono andata per venire da te. E stamane, alla Posta,
ecco súbito una sua lettera disperata. Non ho potuto
<span class="pagenum" id="Page_155">[155]</span>
evitare di vederlo oggi. Però me ne sono liberata in fretta;
eccomi qui.
</p>

<p>
Arrigo era seduto presso la finestra, di fronte alla specchiera,
e, con molte forbici, ferri, legnuzzi e pomate si
andava nettando le unghie, che a poco a poco rilucevano.
Aveva i capelli ancor tutti arruffati, umidi, e fumava, come
di consueto.
</p>

<p>
— Cos’adoperi per le unghie? — domandò la sorella.
</p>

<p>
— Una pomata francese che si chiama «Roséine». È
buonissima.
</p>

<p>
— Costa cara?
</p>

<p>
— Cinque lire il vasetto.
</p>

<p>
— Peuh, non c’è male!
</p>

<p>
Si avvicinò alla specchiera, sporgendosi un poco sopra
la spalla del fratello e si guardò nello specchio. Non
aveva messa veletta quel giorno; la sua pelle era fresca
e rosea, le sue labbra splendevano e sorridevano anche
quando eran chiuse. Lora se ne compiacque ed osservò:
</p>

<p>
— Mi sta bene questo cappello, non ti sembra?
</p>

<p>
Era di paglia, d’un’azzurra paglia lucente, con la falda
rovesciata e la cupola molto alta. Aveva una guarnizione
di rose rosa ed un nodo ampio di tulle. I suoi capelli
riempivano tutto il vuoto dell’ala con un bel disordine
di riccioli biondi. Arrigo la guardò nello specchio, sollevando
rapidamente gli occhi dalla cura delicata che lo
teneva intento.
</p>

<p>
— Sì, Lora, ti sta molto bene, — disse; — oppure sei
tu che stai molto bene con quel tuo cappello.
</p>

<p>
— Però, come tutto è caro oggi! Un cappellino semplice
semplice come questo: sessanta lire. Una rovina!
</p>

<p>
Il fratello sorrise.
</p>

<p>
— Eh, già! A te par niente, perchè sei avvezzo con
certe signore che spendono per un cappello molte centinaia
di lire. Ma io, vedi, faccio miracoli!
</p>

<p>
— Mi domando appunto come riesci a vestirti così benino
coi pochi denari che ti passano in casa?
</p>

<p>
— Come faccio? Come faccio? Non credere che mi
riesca facile. So io quel che debbo faticare! Ho un grosso
conto dalla sarta, uno dalla modista, un altro dal calzolaio,
<span class="pagenum" id="Page_156">[156]</span>
e mi faccio fare la biancheria per la metà di quel
che costerebbe, in un negozio dove sono amica della
padrona.
</p>

<p>
— Ma come mai ti fanno credito?
</p>

<p>
— Quando posso dò loro qualche acconto. Poi le mie
fornitrici son donne furbe; m’hanno guardata in faccia
ed hanno compreso bene che un giorno o l’altro pagherò.
</p>

<p>
— Ah, vedo!... — egli fece, tra maravigliato e ironico.
</p>

<p>
— Poi, per esempio, certe camicette me le faccio da
me; certi cappelli di anno in anno li rinfresco, li rinnovo
con poche lire; le sottane qualchevolta le dò a tingere...
Insomma è tutta un’arte che tu non puoi comprendere.
</p>

<p>
Arrigo non cessava dallo strofinarsi le unghie, mentre
gli errava un sorriso indefinibile su l’orlo della bocca.
</p>

<p>
— E se te li pagassi io questi conti, ne saresti contenta,
Loretta?
</p>

<p>
— No, Rigo; non voglio che tu spenda per me. Sei
buono, ma non voglio. Del resto non darti pensiero: c’è
tempo, e se qualcuno deve mettersi la mano in tasca, preferisco
sia Rafa.
</p>

<p>
Così dicendo ella si mise a ridere.
</p>

<p>
— Dunque ne riparleremo.
</p>

<p>
Ella stava davanti alla specchiera e con la mano s’accomodava
i riccioli.
</p>

<p>
— Il vento mi ha spettinata; dammi una spazzola, Rigo.
</p>

<p>
Egli le tese una spazzola d’avorio, larga e piatta.
</p>

<p>
— Oh, guarda! È piena di capelli! Capelli di donna.
Che birbante sei! Guarda...
</p>

<p>
E trasse dai crini della spazzola un capello nero e lucente,
che depose con molti riguardi su la manica del suo
accappatoio.
</p>

<p>
— Quello sciocco di Filippo si dimentica sempre di ripassare
le mie spazzole! — osservò Arrigo.
</p>

<p>
— Dammi un pettine, le ripasserò io.
</p>

<p>
— Tu vuoi farlo?
</p>

<p>
— Ma sì, che importa?
</p>

<p>
Gli sedette accanto, sopra una seggiola, e cominciò a
ripulire la spazzola.
</p>

<p>
— Ma ne perde, sai, quella brava donna! — esclamò
<span class="pagenum" id="Page_157">[157]</span>
con una risata; e soggiunse: — Però sono morbidi. Chi è?
Sempre la stessa?
</p>

<p>
— La stessa, — egli confessò con un rassegnato sorriso.
</p>

<p>
— La vedova?
</p>

<p>
— Sì.
</p>

<p>
— Dove tieni i suoi ritratti?
</p>

<p>
— Nascosti, perchè vuole così.
</p>

<p>
— Il Riotti ne parlava col papà molto spesso, ma ho
dimenticato il suo nome.
</p>

<p>
— Clara.
</p>

<p>
— E le vuoi bene?
</p>

<p>
— Perchè me lo domandi?
</p>

<p>
— Così; voglio sapere se sei innamorato.
</p>

<p>
— Oh, innamorato no! Le voglio bene, perchè è buona.
Forse un po’ noiosa, un po’ gelosa... Ma, insomma, t’interessa
tutto questo?
</p>

<p>
— Certo. Devi sapere che sono molto curiosa... di
certe cose almeno. Dimmi dunque, dimmi: ne sei stato
innamorato?
</p>

<p>
— Sì, una volta, non proprio innamorato, ma quasi.
Ora è passato.
</p>

<p>
— Perchè non la lasci allora?
</p>

<p>
— Brava! Tu credi che quando si è cominciato con
una signora, sia così facile staccarsene? Poi, qualche volta,
vi sono certe ragioni che tu non puoi capire.
</p>

<p>
— Ti sbagli, Rigo; io capisco tutto.
</p>

<p>
— Anche più del necessario forse... Ma insomma è una
cosa che dura da parecchio tempo, e questa donna mi
vuol bene come poche amanti sanno voler bene. Qualche
volta la faccio soffrire, perchè in fondo sono un brutto
tipo, io!
</p>

<p>
Egli disse queste parole con gravità, ma ella si mise
a ridere.
</p>

<p>
— Tieni. La spazzola è pulita.
</p>

<p>
Egli s’alzò, prese un’altra sigaretta e l’accese.
</p>

<p>
— Ora fammi un piacere, — disse. — Guarda un momento
fuori dalla finestra perchè mi debbo vestire.
</p>

<p>
— Fa pure; mi luciderò le unghie intanto.
</p>

<p>
E ritrattasi nel vano della finestra, si mise con attenzione
<span class="pagenum" id="Page_158">[158]</span>
a lisciarsi le unghie, raggruppando insieme i ditini
affusolati.
</p>

<p>
— Di’, Rigo, — ella fece, — hai pensato a Rafa?
</p>

<p>
Egli stava curvo presso il letto ad allacciarsi le giarrettiere.
</p>

<p>
— Sì, Lora, vi ho pensato, e molto. Ho anche abbozzata
la trama di un piccolo romanzo, che tu gli dovrai
raccontare dopo che ci avrà veduti insieme. Questa sarà
una grande sorpresa per lui, e in fondo avrà forse paura.
</p>

<p>
— Me lo immagino.
</p>

<p>
— Gli spiegherai che io sto fuori di casa per certi
vecchi dissensi col padre, ch’è un originale, un po’ avaro,
un po’ bisbetico, il quale vorrebbe far vivere i suoi
figli lontano da quel ceto al quale appartengono. E gli
dirai: «Ma ora che sapete chi sono veramente, non posso
più conoscervi, per quanto me ne dispiaccia...» Mostra
una grande paura di me; fa in modo ch’egli pure mi
tema, e accusati d’esser stata una ragazza dalle idee
troppo emancipate, la quale, forse per leggerezza, forse
per debolezza, si sia lasciata condurre da lui fino a questo
punto. Ma digli risolutamente che non intendi fare un
passo più in là. È un sentimentale: bisogna che tu gli
sappia recitare molto bene la commedia dell’amore; è uno
sciocco, avvezzo per solito a riuscire: bisogna che tu gli
appaia come l’amante necessaria, ma impossibile, bisogna
che tu divenga per lui quello che un’altra non può essere...
M’intendi? Gli farai comprendere a mezza voce che la
strada verso il tuo letto è un’altra... Tutto questo forse
non riuscirà, ma val la pena d’essere tentato. Sopra tutto
assicúrati del suo silenzio e nascónditi bene quando gli
dovrai parlare. Che nessuno ti veda per carità!
</p>

<p>
S’era quasi vestito e le parlava ora da vicino, curvo su
lei, guardandola. Per qualche attimo la fanciulla restò silenziosa,
raccolta e quasi rifugiata contro la persona del
fratello che le dava questi suggerimenti. Poi disse:
</p>

<p>
— Non credo che mi sposerà mai. Sarebbe inutile farci
questa illusione.
</p>

<p>
— Perchè, Lora? Tu non conosci gli uomini. Qualche
volta l’esasperazione d’un desiderio conduce a ben altre
<span class="pagenum" id="Page_159">[159]</span>
pazzie. Non mi dicevi che ha perduta la testa? non eri
persuasa di poter ottenere qualsiasi cosa da lui?
</p>

<p>
— Sì, ma veramente non pensavo al matrimonio.
</p>

<p>
— E cosa pensavi allora? Questo vorrebbe dire che
sei anche disposta a....
</p>

<p>
Ella ebbe un piccolo moto nervoso:
</p>

<p>
— Bah!... senti... una volta o l’altra....
</p>

<p>
— Peccato! — egli esclamò con un accento di sincerità
profonda, investendo la sorella con uno sguardo ch’era
quasi un desiderio di lei.
</p>

<p>
— Cosa dici, Rigo?
</p>

<p>
— Dico che è peccato, molto peccato, benchè di questo,
in fondo, non vi sia nessun giudice migliore di te.
</p>

<p>
Egli metteva nel tono della voce una sarcastica irritazione
quasi un veemente rancore. Anche la sua fisionomia
s’era un poco mutata.
</p>

<p>
— Dici che è peccato? — ella rispose dopo una riflessione. — Ma,
ragiona: che avvenire ho io davanti a me,
nel quale mi sia lecito confidare onestamente? A parte
questo matrimonio, di cui parli ma nel quale non credo,
chi altro mi sposerà? Un signore dal quale possa attendermi
la vita che voglio, certamente no. E allora chi? Un bottegaio?
Un droghiere qualsiasi come quello che ha sposato
Luisa? Eh, no, via! Ti sembro fatta per andar a
vendere la cannella ed i pani di zucchero? Poi no, insomma!
Questi, per me, non son uomini, e piuttosto che
fare quella vita mi metterei sottobraccio al primo venuto
e me n’andrei via. Ti ho già detto che i miei gusti sono
come i tuoi: tu non eri nato per startene in un negozio,
e neanch’io. A te piace vestirti bene, avere una bella casa,
poter spendere, andare a teatro, frequentare persone eleganti,
vivere insomma... e tutto questo piace anche a me.
Tu ci sei riuscito come hai potuto... anch’io sono pronta
a riuscirvi come potrò.
</p>

<p>
Parlando, gli era venuta vicino e familiarmente or l’aiutava
ad allacciarsi le brettelle, come se non vi fosse alcun
impaccio fra loro. Eran davanti l’armadio a specchio e si
vedevan riflessi tra il contorno della camera.
</p>

<p>
<span class="pagenum" id="Page_160">[160]</span>
</p>

<p>
— Forse non hai torto, — disse Arrigo, dopo avervi
pensato. — Io son del parere che ognuno debba cercare
nella vita la sua migliore felicità. Sopra tutto non ti posso
disapprovare io, che te ne ho dato l’esempio. Certo però,
come fratello, dovrei parlarti altrimenti.
</p>

<p>
— Oh, Dio!... tu sei così poco mio fratello! — ella esclamò
con una singolare timidezza. — Nella nostra casa non sei
stato quasi mai, ed ero bambina quando c’eri. Se venivi
a trovarci, mi pareva che venisse un estraneo, del quale
ogni volta ero più curiosa. Tutto quello che raccontavano
di te mi dava una sensazione strana.... — Fece una pausa,
poi soggiunse abbassando gli occhi: — Senti... è sciocco
forse quel che dico, ma quando vengo da te, certo non
penso di andare da mio fratello.... — Esitò ancora, poi
disse: — Mi sembra quasi d’andar a trovare un amante....
</p>

<p>
Quand’ebbe pronunziata la frase un poco temeraria, se
ne fece rossa e guardò negli occhi il fratello, pur vergognandosi
della propria confusione.
</p>

<p>
— Ah, sì?... questo ti sembra? — egli mormorò, volgendo
il viso, come per occuparsi d’altra cosa.
</p>

<p>
Durò tra loro un lungo attimo di silenzio, poi egli l’interruppe,
dicendole:
</p>

<p>
— Bene, continua.
</p>

<p>
Ella parve che avesse smarrito il filo del suo discorso
e indugiò a ritrovar le parole.
</p>

<p>
— Dunque, — riprese infine, — se non è prevedibile
ch’io mi mariti, per cosa o per chi mi conserverei onesta?
</p>

<p>
Egli scrollò le spalle con un moto nervoso e disse:
</p>

<p>
— Non mi piace sentirti parlare così! — La sua faccia
divenne aspramente severa e soggiunse: — Qualchevolta
ci si può conservare oneste anche per sè stesse.
</p>

<p>
— Dici sul serio?... No, via! Per sè stesse! Bel merito!
Bel tornaconto! Poi dev’essere anche immensamente noioso!
Io, ti dirò, ho avuto la fortuna che Rafa, come uomo,
proprio non mi piacesse; altrimenti a quest’ora....
</p>

<p>
Allora il fratello si mise a ridere.
</p>

<p>
— Brava! tu almeno sei franca! Dici pane al pane....
</p>

<p>
— Ci mancherebbe altro che mi mettessi a fingere con
<span class="pagenum" id="Page_161">[161]</span>
te! Sei il solo che mi possa capire e quasi quasi mi diverto
nel dirti la verità.
</p>

<p>
— Dunque ti sembra che debba essere noioso? — egli
ripetè, sempre ridendone.
</p>

<p>
— Sicuro! Perchè, vedi, le ragazze, in genere, queste
cose non le dicono... ma in fondo siamo fatte come voi,
e qualchevolta...
</p>

<p>
Non volle spiegar oltre, rovesciò indietro la testolina,
con un atto rapido e nervoso ch’ella ripeteva di sovente.
Ma quella idea le ritornava e le martellava nel capo. Allor
si mise a riderne forte ed esclamò:
</p>

<p>
— Di’, Rigo... sei un bel tipo tu!
</p>

<p>
— Io?... perchè?
</p>

<p>
— Mi guardi con un’aria così maravigliata...
</p>

<p>
— Pensavo a quello che hai detto.
</p>

<p>
— Ecco, dicevo che, presto o tardi, bene o male, finirei
così. Meglio dunque valermi di questo mezzo per ottenere
ciò che mi piace. Anche tu, in fondo, per quanto ne so
io, devi press’a poco aver battuta la medesima strada...
</p>

<p>
E per soffocare la sua risata impertinente, nascose il
volto contro la spalla del fratello, che cercava ora una
sottoveste nell’armadio.
</p>

<p>
— Cosa ne sai tu? Cosa ne sai tu?...
</p>

<p>
— Eh, via, se non lo avessi capito da me stessa, c’è
Paolo, e c’è il Riotti, che ne parlano quasi tutte le sere.
Ma che buon profumo hai! Dámmene una goccia sul fazzoletto.
</p>

<p>
Egli prese una boccetta, ne tappò l’orlo con il fazzoletto
minuscolo e due volte la capovolse.
</p>

<p>
— Anche qui... — fece la sorella, segnandosi l’alto del
petto, su la mussola fina, che lasciava trasparir la sua
gola. Dalla giacchetta sbottonata il petto le fioriva rotondo,
come dal gonfio involucro la rosa muscosa che si apre
nel mese di Maggio.
</p>

<p>
— Qui... — disse ancora.
</p>

<p>
Egli si rivolse la boccetta nel palmo della mano e con
una leggera carezza le profumò la gola.
</p>

<p>
— Ti piace?
</p>

<p>
— È un profumo delizioso. Come si chiama?
</p>

<p>
<span class="pagenum" id="Page_162">[162]</span>
</p>

<p>
— Chevalier d’Orsay. Lo vuoi?
</p>

<p>
— E tu?
</p>

<p>
— Me ne prenderò un altro.
</p>

<p>
— Grazie.
</p>

<p>
Le sue narici, nell’odorarlo, avevano la palpitazione di
certe lievi ali di api morte, luccicanti come lamine d’oro,
che piovono per l’aria, l’estate, quando il vento cade.
</p>

<div class="chapter">
<p><span class="pagenum" id="Page_163">[163]</span></p>

<h2>V</h2>
</div>

<p>
Una sera, quando la sarta ebbe fatto l’abito, Arrigo andò
a prendere Loretta per condurla a teatro.
</p>

<p>
— Tu le dài troppi vizi! — disse il padre ad Arrigo,
poi che seppe lo scopo della visita. E scoteva la sua testa
grigia con un atto d’indulgenza rassegnata.
</p>

<p>
— Via, non essere troppo severo! — fece Arrigo. — Loretta
ha voglia di svagarsi; e lo si capisce: è la
sua età.
</p>

<p>
Loretta era già pronta, ritta su la soglia, e trepidava.
</p>

<p>
— Va bene; ma devi sapere che, d’idee poco serie,
questa figliola ne ha già da vendere, — disse il padre
con la sua voce mite.
</p>

<p>
Capitò il Riotti proprio in quel punto. Benchè in dissapori
con Arrigo dopo il congedo brusco che ne aveva
ricevuto, non seppe frenare la sua maledetta lingua.
</p>

<p>
— Oh, il ritorno del figliuol prodigo!... — esclamò. — Che
bella improvvisata!
</p>

<p>
Loretta, che non lo poteva soffrire, gli rimandò di
botto:
</p>

<p>
— Se si mischiasse un po’ dei fatti suoi, signor Riotti?
</p>

<p>
— Veh, la pettegola! — rifece lui con bile.
</p>

<p>
Arrigo l’onorò di un saluto cerimonioso.
</p>

<p>
— Prendi le chiavi con te, Loretta; lo spettacolo finirà
tardi, — egli suggerì alla sorella.
</p>

<p>
— Si va dunque a teatro? — osservò il farmacista. — E
tu la lasci andare? — soggiunse, rivolto all’occhialaio.
</p>

<p>
— È il fratello che l’invita, — rispose costui a mo’ di
scusa.
</p>

<p>
<span class="pagenum" id="Page_164">[164]</span>
</p>

<p>
— Allora buona sera a tutti, — fece Arrigo.
</p>

<p>
E prestamente uscirono insieme, il fratello e la sorella,
parlandosi piano, ridendo.
</p>

<p>
— Sei fortunato nei figli! — esclamò il Riotti con una
voce quanto mai sardonica. Ma l’occhialaio, per tagliar
corto:
</p>

<p>
— Be’, facciamo la scopa?
</p>

<p>
— Facciamola pure.
</p>

<p>
Poi fiatò col suo gran torace, e soggiunse: — Mah...
vecchio mio!... se tu avessi avuto il polso più fermo, non
ti troveresti ora a far da burattino in casa tua!
</p>

<p>
E consultò con lo sguardo Paolo, ch’egli sapeva essere
del suo parere. Difatti questi non se la intendeva per nulla
nè con Arrigo nè con Loretta; quasi mai apriva bocca se
il primogenito era presente, limitandosi a ribattere con
ironie un po’ grossolane tutti gli argomenti della sorella
minore. Nella casa di Stefano i vincoli familiari s’eran
andati assai rallentando; la figlia maritata vi bazzicava
di rado, assorta nelle cure del suo proprio focolare; Arrigo,
da lungo tempo, non vi contava più se non come un
visitatore avventizio, che talvolta con la sua presenza
metteva un certo impaccio in tutti; Loretta, col suo carattere
imperioso e ribelle, stava per seguirne le tracce,
mal tollerando i freni della potestà familiare; Paolo invece
era quegli che mandava innanzi la bottega: solerte,
morigerato, economo, qualchevolta un po’ bisbetico, e nulla
più. Egli peraltro, come tutti i mediocri, non evitava di
far valere i suoi meriti mediocri, e poichè di tenerezza nè
d’affetto non esuberava, rimanevan soli que’ due poveri
vecchi, ormai delusi nelle più care speranze, lui, stanco
d’una vita inutilmente operosa, lei, che ingrassava ed
insordiva ogni giorno, pur restando quella frivola donna
ch’era stata in gioventù.
</p>

<p>
Nello stesso tempo il Riotti s’inacidiva, sfogando contro
tutti l’ingeneroso rancore di non aver maritata la figlia.
Ora la pigra Eugenia s’era fatta più corpulenta e somigliava
al padre in un modo per lei deplorabile. Aveva
cinque anni meno d’Arrigo, cioè ventiquattro ormai, e le
speranze d’un marito si facevan ogni giorno più rade.
<span class="pagenum" id="Page_165">[165]</span>
Jettatura, non altro che jettatura! — pensava il padre,
perchè la ragazza, in ogni senso, era un partito più che
appetibile. Ma ella certo non se ne faceva cattivo sangue;
era pigra, d’una pigrizia di marmotta; purchè non la facessero
faticare, tutto le andava bene. Aveva tanto dormito
in vita sua, che i suoi ventiquattr’anni parevano a
lei stessa d’una brevità sorprendente. Era abile in tutti i
lavori femminili, cucinava come una cuoca provetta: possedeva
insomma tutte le virtù d’una onesta massaia. Dopo
quel suo calamitoso amore per Arrigo, non si erano scatenate
altre tempeste nella sua calma vita. Aveva bensì
vedute sposarsi l’una dopo l’altra quasi tutte le sue amiche,
però senz’alcuna invidia. Chi se ne crucciava sino allo
sdegno era solamente il padre, che aveva una settimana
d’umor bestiale ad ogni matrimonio del quale udisse parlare.
</p>

<p>
Ma l’Eugenia, no; ell’aveva amato Arrigo, lo amava
ancora, lo amerebbe sempre... e però questo amore non
le dava alcun disturbo; era divenuto in lei come una malattia
cronica, una di quelle malattie che non si curano
più e che non dànno alcun dolore. Quando per caso le
capitava di vederlo, si faceva tutta rossa, balbettava, scappava;
poi la sera, nel mettersi a letto, ne piangeva per
cinque minuti, s’addormentava. Il Riotti aveva finito
con dirle più volte: — Ragazza mia, tu manchi di «temperamento!»
</p>

<p>
A questa parola «temperamento», che gli piaceva assai,
il farmacista dava insieme un senso patologico e letterario,
qualcosa di più anche: un senso erotico. E intanto
aveva messo gli occhi addosso a Paolo, benchè il ragazzotto,
nonostante le sue virtù, non gli finisse di piacere.
Lui lo spalleggiava, lui lo decantava, ma in fondo in fondo,
per i suoi gusti un po’ romantici e molto ambiziosi, quel
figlio minore del suo vicino era decisamente troppo bottegaio.
Aver educata una figlia ed averla ornata come la
sua Eugenia per darla poi ad un Paolo qualsiasi gli faceva
un po’ l’effetto di mettere una pianta rara in un
vaso di terra cotta.
</p>

<p>
Arrigo invece era stato il suo sogno nascosto, nè ancor
cessava d’esserlo per quanto fossero grandi le sue dissolutezze.
<span class="pagenum" id="Page_166">[166]</span>
Gliel’avrebbe data a braccia aperte, anche dopo
quella sua vita impudente, e nonostante le gherminelle
ch’egli aveva giocate loro. Un po’ testardo come tutti i
piccoli borghesi, s’era fitto in capo di maritar l’Eugenia
con Arrigo, ed anche certo di far così la sua sciagura
non avrebbe forse mutata decisione. Senonchè ogni speranza
si dimostrava ormai vana, e da quell’uomo pratico
ch’egli era, sapendo che il tempo ha le gambe leste, mentre
le zitelle invecchiando si fanno bisbetiche, umiliava la sua
smoderata ambizione fino a desiderar come genero quel
sempliciotto di Paolo, dai capelli rasi a macchina ed ignorante
come un bue.
</p>

<hr class="tbs">

<p>
Arrigo e Loretta erano giunti a casa, frettolosi ed un
po’ storditi quella sera, come se andassero a commettere
un peccato. Era presto ancora, perchè in casa dell’occhialaio
si cenava di buon’ora.
</p>

<p>
L’abito nuovo era steso sul letto d’Arrigo; sopra una
seggiola era uno scatolone contenente il cappello che aveva
comperato egli stesso per farle una improvvisata. C’erano
le scarpine, a piè del letto, piccolissime, di quel colore
viola ed oro ch’ell’amava; due scarpine da bambola, con
il tacco esageratamente alto. I guanti lunghi erano sul
cuscino; dalla spalliera d’una seggiola pendeva una sciarpa
di velo a pagliuzze luccicanti.
</p>

<p>
A quell’ora il domestico era fuor di casa per la cena.
Entrarono al buio, ella tenendosi al suo braccio per non
urtare contro i mobili, in quella casa che non conosceva
bene. Quando furon giunti nella camera da letto ed Arrigo
ebbe accesa la luce, tutto quel paradiso femminile, ch’era
lì per aspettare la fanciulla, s’illuminò come d’incanto:
Loretta, presa da una commozione quasi triste, non potè
trattenersi dall’esclamare:
</p>

<p>
— Oh, Rigo, come sei buono! come sei caro!... — e
mettergli le braccia al collo, e baciarlo, poichè la sua tenerezza
era così grande che ne aveva le ciglia umide.
</p>

<p>
— Sei contenta? — egli le domandò, passandole una
mano su la guancia con un gesto di protezione e d’amore.
</p>

<p>
— Tanto, tanto! — ella fece, alzandosi un po’ su la
punta de’ piedi per giungere alla sua bocca.
</p>

<p>
<span class="pagenum" id="Page_167">[167]</span>
</p>

<p>
E diceva: — Come potrò mai ringraziarti di tutte queste
cose?
</p>

<p>
— Eh, via, sciocchina! Ti pare che valga la pena? Véstiti
ora, ch’è tardi. Io vado di là per lasciarti più libera.
Se ti occorre qualcosa, chiámami.
</p>

<p>
— Te ne vai? — ella fece, quasi rattristata.
</p>

<p>
— Come vuoi tu...
</p>

<p>
— Sì, naturalmente... — ella disse, quasi a malincuore. — Ma
ti chiamerò per allacciarmi la camicetta. Sai allacciare
gli abiti?
</p>

<p>
Egli sorrise.
</p>

<p>
— Mi proverò.
</p>

<p>
Arrigo si ritrasse nell’altra stanza, lasciando la porta
socchiusa. Da prima ella lo intese camminare, poi sedersi,
aprire un giornale.
</p>

<p>
— Farò presto, sai...
</p>

<p>
— Va bene; ma non ho fretta.
</p>

<p>
— Hai pranzato, Rigo?
</p>

<p>
— Non ancora.
</p>

<p>
— Perchè?
</p>

<p>
— Questo mi cápita spesso. Ceno dopo il teatro.
</p>

<p>
— Del resto anch’io ho mangiato pochissimo questa
sera.
</p>

<p>
— Dunque ceneremo, — egli disse.
</p>

<p>
Ed ascoltava il romore di lei che andava per la camera,
quel romore continuo, leggero, frusciante, che la
donna fa nel togliersi le vesti, quel romore che parla e
descrive e fa vivere davanti agli occhi la viva immagine
di colei che si spoglia.
</p>

<p>
L’ascoltava e la vedeva: s’era tolto prima il cappello;
gli spilloni avevano dato un suono metallico posando sul
cristallo della pettiniera. Poi s’era levata la camicetta, rimanendo
a braccia nude in un copribusto color di rosa.
Guardandosi nello specchio s’era lasciata scivolare giù dai
fianchi la sottana, che le aveva fatto intorno ai piedi un
cerchio alto e gonfio, dal quale era balzata fuori prestamente,
rimanendo in gonnella; una gonnella con una leggiadra
balza in basso ed un nastrino che vi correva dentro
e fuori, per gli occhielli del pizzo, anch’esso color di rosa.
</p>

<p>
<span class="pagenum" id="Page_168">[168]</span>
</p>

<p>
Un piccolo spogliatoio era contiguo con la camera da
letto; l’aveva intesa versar l’acqua nei catini; s’era immaginato
di veder l’acqua scorrere in veloci rivoli per le
sue braccia delicate.
</p>

<p>
Poi era tornata nella camera, e s’asciugava, camminando
in su in giù, a piccoli passi; l’asciugamano le rovesciava
indietro dalla fronte i riccioli scomposti; s’era seduta davanti
alla specchiera, ed ora si pettinava.
</p>

<p>
Le linee del suo giornale parevano a lui un arabesco
incomprensibile. Non gli era mai accaduto di provare un
turbamento così forte, nè di badare a queste minime cose.
Eppure aveva tante volte pazientato nel lungo abbigliarsi
d’altre donne.
</p>

<p>
Un’idea tempestosa gli rabbuiava il cervello, gli contorceva
i nervi, dolorosamente. Lo prendeva una voglia insensata
d’affacciarsi all’uscio per guardare; doveva compiere
uno sforzo quanto mai violento per allontanare da
sè la tentazione.
</p>

<p>
— Permetti che mi serva della tua cipria? — ella domandò.
</p>

<p>
— Se vuoi; ma ce n’è un’altra più fina, lì presso, nella
scatola d’argento.
</p>

<p>
— No, voglio la tua.
</p>

<p>
E la immaginò che s’incipriava, che s’incipriava le braccia,
la gola, il viso; gli parve di sentir l’odore che aveva
la sua pelle commisto a quell’odor di cipria. Buttò il giornale,
accavallò le gambe, si mise a martellarsi con le dita
i ginocchi, poi gli venne una specie d’ira gelosa, pensando
a quel Rafa che la voleva.
</p>

<p>
— Ti annoi, Rigo?
</p>

<p>
— No.
</p>

<p>
— Che fai laggiù?
</p>

<p>
— Fumo.
</p>

<p>
Ella esitò un momento, poi disse:
</p>

<p>
— Vieni qui... tanto è lo stesso!
</p>

<p>
Egli ebbe un piccolo tremito.
</p>

<p>
— Sì? posso venire?
</p>

<p>
Apparve dietro l’uscio, un po’ stravolto, con gli occhi
fissi.
</p>

<p>
<span class="pagenum" id="Page_169">[169]</span>
</p>

<p>
— Come ti sei pettinata bene! — osservò.
</p>

<p>
Ella si volse a lui, per essere veduta in faccia, con un
atto pieno di civetteria:
</p>

<p>
— Ti piaccio?
</p>

<p>
Egli rispose di sì, con gli occhi, senza dir nulla.
</p>

<p>
C’era già in tutta la camera quell’odor femminile che
turba i sensi come un forte bacio.
</p>

<p>
Ella era di fatti in gonnella, con le braccia nude, un
copribusto che le giungeva solo a mezzo il petto ed a
mezzo la schiena. Non gli era sembrata mai così bella.
Arrigo le si avvicinò, un poco titubante, non sapendo che
fare per sembrarle naturale. Nell’accomodarsi i riccioli
ella teneva le braccia alzate; un’ombra oscura le appariva
nel cavo delle ascelle. In quell’atto ella sorprese gli occhi
di lui che la fissavano, intenti e lucidi. Allora, per un
pudor naturale, abbassò le braccia, se le strinse al petto,
e si fece rossa.
</p>

<p>
— Non guardarmi così... — disse a volto chino; — mi
costringi ad arrossire...
</p>

<p>
Egli girò sui talloni, battendo il pavimento con un moto
nervoso.
</p>

<p>
— Véstiti, véstiti! — disse bruscamente. — Non ti
guardo.
</p>

<p>
Se ne andò a sedere in un angolo, e, poggiando i gomiti
su le ginocchia, si prese tra le mani la fronte avvampata.
</p>

<p>
— Sei in collera? — ella fece.
</p>

<p>
— No, Lora, perchè?
</p>

<p>
— Non mi parli...
</p>

<p>
— Siccome non vuoi che ti guardi...
</p>

<p>
— Ma guardami pure, se ti piace! Me ne vergognavo
il primo momento; adesso più.
</p>

<p>
E rise, mentre s’alzava per andarsi a mettere le scarpine.
</p>

<p>
— Se potessimo abitare insieme, come sarei felice! — disse
Loretta. — Non ti darei nessuna noia, ti lascerei
tutta la tua libertà. Cosa ne pensi?
</p>

<p>
— Nulla penso, piccola mia... — egli rispose con lentezza.
</p>

<p>
<span class="pagenum" id="Page_170">[170]</span>
</p>

<p>
— Non vorresti avermi con te, Rigo?
</p>

<p>
— Sì, forse vorrei... ma sarebbe anche pericoloso...
</p>

<p>
E fece tosto una risata, quasi volesse celare il senso
ambiguo delle sue parole.
</p>

<p>
Ella guardò su dal letto, dietro il quale stava curva per
infilarsi le calze di seta.
</p>

<p>
— Pericoloso, dici?... Be’, tanto meglio!
</p>

<p>
E súbito si chinò di nuovo, si nascose tutta.
</p>

<p>
Rimasero un istante in silenzio; poi ella domandò:
</p>

<p>
— Non hai un corno per le scarpe? Mi rompo le dita.
</p>

<p>
Egli l’andò a cercare; le disse:
</p>

<p>
— Lascia fare a me; t’aiuterò io.
</p>

<p>
Appoggiò un ginocchio a terra, davanti la sedia ov’ella
sedeva; su l’altro suo ginocchio le fece posare la gamba
semiscoverta e con delicatezza si mise a calzarla.
</p>

<p>
— Oh, come sei bravo! — ella esclamò. — Devi certo
averne l’abitudine.
</p>

<p>
— Sì?... ti pare?... E pensa che non amo far questo
per nessuno... Mi credi? — E non si moveva di lì, battendole
il corno leggermente su la caviglia calzata di seta.
</p>

<p>
— Vedi che piedino piccolo? — ella disse movendolo. — È
più piccolo il mio o quello della tua amante?
</p>

<p>
— Il tuo.
</p>

<p>
— Ora ti sarai impolverato; álzati.
</p>

<p>
Si levò in piedi e le rimase vicino, come un uomo che
si sentisse prendere da uno stordimento. Vedeva que’ due
seni, troppo forti per la sua verginità, que’ due seni divisi
da un incavo profondo, che rompevano fuor dal busto
come pannocchie dal cartoccio; li vedeva, oscuri e gonfi,
traverso la scollatura del copribusto. E la sua tentazione
fu così forte che non seppe resistere: una mano gli corse
involontariamente a carezzare la sua gola nuda. Ma disse,
a mo’ di scusa:
</p>

<p>
— Guarda, v’è un po’ di cipria...
</p>

<p>
Ella non rise, non si mosse; qualcosa, come un brivido
che le prendesse tutta la persona, si propagò, si moltiplicò
in lei. Con ebbrezza, in quell’attimo, si sarebbe lasciata
baciare.
</p>

<p>
Una pendola nell’altra stanza battè l’ora. In quel silenzio
torbido i rintocchi parvero quasi un avvertimento.
</p>

<p>
<span class="pagenum" id="Page_171">[171]</span>
</p>

<p>
— Le otto e mezzo, — disse Arrigo scotendosi. — Fa
presto, se ci tieni ad arrivare in principio.
</p>

<p>
— Sì, passami l’abito.
</p>

<p>
Egli lo prese dal letto, con una esperienza che pareva
singolare in lui, lo aperse in guisa da non guastare la sua
bella pettinatura e glielo fece passare sovra il capo senza
scomporle un ricciolo.
</p>

<p>
— Vòlgiti, che t’allacci, Lora.
</p>

<p>
E andarono davanti allo specchio. Era un abito color
di malva, con guarnizioni di color viola cupo, trasparente
intorno al collo. Non era che un velo, di quella garza morbida
e lieve che i francesi chiamano «crêpe de Chine»;
ma la fasciava strettamente, come una guaina, drappeggiandosi
appena intorno alla ricchezza del petto e nella
sinuosità del grembo, sopra le ginocchia. Quando l’ebbe
indosso, Loretta si mise a ridere per la gioia di sentirsi
così bella, e tutta una vita nuova le si schiuse dinanzi,
con quell’abito nuovo.
</p>

<p>
— Sfido io che paion tutte belle certe signore che conosci
tu! Sapendosi vestire, non è difficile!
</p>

<p>
Mirabile pareva, in quel viola che ammorbidiva il suo
biondo, in quella stretta fasciatura che sembrava la denudasse
intera nella sua più scultoria bellezza. Egli la
guardava mutamente, con una ferma luce nelle intense
pupille, che parevano scoccarle addosso tutto il fuoco d’un
desiderio contenuto.
</p>

<p>
— Sei magnifica! — le disse. — Veramente sei ammirevole!
Si parlerà di te domani.
</p>

<p>
— Davvero? — ella fece con una incredulità sorridente,
specchiandosi per ogni lato. Poi ebbe quasi un piccolo
pudore:
</p>

<p>
— Ma, di’, non sono troppo... nuda?
</p>

<p>
— È la moda quest’anno. Le donne, quando son vestite
paiono più nude che in camicia.
</p>

<p>
Ella si mise il cappello, si specchiò ancora, s’incipriò
ancora, si fece scorrere lentamente su l’avambraccio i
guanti stretti, e ravvolta in un gran mantello che le scendeva
sin quasi ai piedi, esclamò allegramente:
</p>

<p>
— Son pronta!
</p>

<p>
<span class="pagenum" id="Page_172">[172]</span>
</p>

<p>
Per le scale s’appese al braccio di lui, ed uscirono.
</p>

<p>
Il mese di Marzo passava, carico di buoni odori. Faceva
una sera tepida e chiara. Il cielo, sgombro d’ogni nube,
metteva tra le case fosche un tremolìo di stelle. La città
s’inoltrava nella notte con un grande respiro di sollievo,
mentre qualche coppia di innamorati, stretta e lenta, se
n’andava per via discorrendo di cose dolci. Seduta presso
il fratello, in una vettura scoperta, Loretta inseguiva con
occhi turbati quegli amanti senza nome che andavano in
cerca del buio.
</p>

<p>
— Quanta gente che si parla d’amore?... Non vedi?
</p>

<p>
— È l’ora, — egli osservò, — poi è la primavera.
</p>

<p>
— Dunque, vedendoci, forse penseranno che anche noi...
</p>

<p>
— È probabile: la gente pensa molto spesso il male.
</p>

<p>
— Questo mi diverte! — esclamò Lora. Poi si mise a
riflettere. — Tu credi che ci assomigliamo? — domandò
al fratello.
</p>

<p>
— Non credo.
</p>

<p>
Ella gli prese il braccio e si lasciarono portare dal
trotto stanco del cavalluccio, che ogni tanto scalpitava
sotto una frustata.
</p>

<p>
Era la prima della <i>Carmen</i> quella sera. Giunsero che
lo spettacolo era cominciato appena ed entrarono a teatro
semibuio nel palchetto di prima fila. Il senso enorme della
folla oppresse il cuore della fanciulla; per un momento
i suoi occhi non videro che un abbaglio meraviglioso.
Tutte le favole della terra, tutto ciò che il mondo aveva
di morbido come la piuma, di lucido come il gioiello, di
fragrante come il fiore, di splendido come la bellezza,
d’inebbriante come la musica, di tormentoso come l’amore...
tutto per lei si radunava nella sala di quel teatro. Se nel
suo bianco letto di vergine aveva sognato ad occhi aperti,
ecco era il sogno; se dalla piccola bottega aveva desiderato
di respirare quell’aria intensa e torbida ove le fate del
vizio dissolvono qualche prestigiosa polvere d’oro... ecco
la respirava; se aveva mai voluto splendere, ecco, e
splendeva.
</p>

<p>
Una sensazione d’irrealità le alitava intorno alle guance
calde; sentiva la sua propria bellezza viverle intorno come
<span class="pagenum" id="Page_173">[173]</span>
un’altra veste più rara, intessuta di stelle. Sentiva nel suo
cuor femineo la possibilità di piacere, quella possibilità
che racchiude ogni più squisita gioia per la donna, quella
consapevolezza che la inebbria come un liquore vivificante.
</p>

<p>
Già nei palchi vicini era nata una curiosità sommessa;
dalle poltrone sottostanti, tra il correre d’un bisbiglio discreto,
qualche canocchiale puntava su la bella sconosciuta
il fuoco delle sue lenti curiose.
</p>

<p>
Quella sera il teatro, come un paniere traboccante, fioriva
di bellissime donne, che, scollate, ingioiellate, loquaci,
pendevano dai palchi e gremivano la platea con un desiderio
manifesto d’essere adocchiate. Egli le conosceva
quasi tutte, le aveva frequentate, corteggiate, era stato
l’amante di alcuna.
</p>

<p>
Di fronte a loro, nel suo palco di seconda fila, c’era
donna Claudia del Borgo, ancor bellissima in quella luce,
con la sua cuginetta romana, la piccola Isabella Ventamura,
che aveva di recente ottenuto l’annullamento d’un
matrimonio quadriennale con il suo grazioso e biondo
consorte, il visconte d’Amboissières. Cattolicissima e
guelfa, questa piccola dama non amava che i grandi
prelati, e, dopo un Vicepapa Nero, si era scelta come
direttore spirituale un lussuoso Cardinale di Curia, che
il fumo d’un Conclave Apostolico avrebbe forse destinato
al triregno. Nel frattempo il visconte consorte si
dilettava di certe leggiadre usanze alemanne, le quali
avevano permesso di ritrovare nella piccola Isabella quella
«intacta virgo» sì rara, cui molto indulge la buona Casa
di San Pietro.
</p>

<p>
Donna Claudia portava un abito di velluto scuro che
le modellava squisitamente il busto; aveva tra i capelli
un diadema, lucido e greve come una corona. C’era nel
palco Antonello Musatti, di cui donna Claudia s’era intenerita
il giorno che l’aveva veduto rotolare sotto il cavallo
in un concorso ippico.
</p>

<p>
Nel palco della duchessa di Benevento ci si annoiava
con molta eleganza: però don Antonino Vernazza e Max
della Chiesa le facevan la lor visita di dovere, per non
<span class="pagenum" id="Page_174">[174]</span>
essere dimenticati a’ suoi pranzi trimestrali. Il palco degli
Altomarini era vuoto, e ciò si notava da tutti. Gli
Antelmi ne occupavan tre di séguito, con quattro nuore
in facciata, due incinte, due vestite assai male, un mucchio
di suocere a ridosso, e tutto il parentorio nel buio.
</p>

<p>
I Mazzoleni, che misturando profumi e spacciando saponette
s’eran guadagnati di che comprarsi un marchesato
feudale, tenevan corte rumorosa; uomini e donne
troppo fiammanti ancora, con le sete i brillanti e gli sparati
che luccicavan oltre misura.
</p>

<p>
C’erano tutte l’altre, tutti gli altri, che andavano famosi
nella città per casato, per bellezza e per censo; e v’era,
in un palco di terza fila, con la sua figlia giovinetta,
stranamente dissimile da lei, la soave Clara Michelis,
così bianca nel finissimo abito nero, poggiata il gomito
nudo sul parapetto di velluto e vivendo intera nell’ombra
che le faceva su la fronte, su la nuca, la sua capigliatura
soavissima. Questa pareva potersi disciogliere per una
piccola scossa, come se un nodo solo, pur lieve, la tenesse
raccolta in quel gran volume. Aveva ella nei polsi,
nelle giunture, nelle spalle, in ogni singolo tratto del suo
viso, un non so che di estremamente stanco e fragile,
quasichè il suo corpo fosse uscito appena da un bagno
voluttuoso, che l’avesse oltremodo stremata. Nuda, si sarebbe
ravvolta bene in un velo funebre; era di quelle
figure vanevoli che talora si vedon nei quadri, curve
dolcissimamente sopra l’agonia d’un uomo giovine; tutta
la sua bellezza era nelle pieghe del suo corpo, ne’
suoi lenti movimenti, nelle sue fine ombre; pur quand’era
silenziosa, lasciava intendere che avrebbe una voce soave;
pur stando ferma e raccolta, mostrava che avrebbe camminato
senza romore.
</p>

<p>
Qualchevolta, nel mezzo d’un bosco, sopra l’acqua
opaca d’uno stagno, nasce come per miracolo uno di
que’ meravigliosi fiori bianchi, irraggiungibili perchè navigan
col vento, che hanno in sè la solitudine, la tristezza,
la malattia delle cose circostanti; non li alimenta la terra
ma l’acqua ferma, piena di raggiere: così ella pareva essere,
nell’ombra del suo palco e sotto il peso de’ suoi capelli
oscuri.
</p>

<p>
<span class="pagenum" id="Page_175">[175]</span>
</p>

<p>
Arrigo la vide, s’accorse d’esser veduto, e rapidamente
i loro sguardi si evitarono. Benchè le avesse detto: «Forse
accompagnerò mia sorella in teatro una di queste sere,» — tuttavia
quello sguardo lo molestava singolarmente, quasi
ch’ella potesse, anche lontana, indovinare i suoi più nascosti
pensieri. Poichè ormai quell’amante non più del
tutto giovine lo amava d’un amore voluttuoso e triste, rifugiava
in lui perdutamente l’ultima, l’unica passione della
sua vita.
</p>

<p>
Ed ora non lo amava più come al tempo in cui, nel salotto
semioscuro, ella si dilettava di tormentare insidiosamente
la sua rabbia virile; non più come quando ella cercava
nell’amante uno svago alla sua lunga noia od una
scossa quasi brutale a’ suoi sensi viziati; non più per incuriosire
le chiacchiere mondane, per contenderlo ad
un’amica, per avere intorno alla propria sottana quella
furtiva e lasciva scaltrezza d’uno che la voglia slacciare;
ma perchè nel suo cuore di donna era nato l’estremo, il
più forte bisogno d’appartenere e di possedere, la voglia
istintiva di carezzare, d’avvolgere, di proteggere, di vivere
in un’altra vita, di sacrificarsi per un’altra felicità, quella
voglia inimitabilmente bella che dal suo profondo senso
materno la donna irradia talvolta, come un grande miracolo,
nell’amore.
</p>

<p>
Così non era per lui possibile nascondersi a quegli occhi
attenti; essi penetravan senza rimedio fin nei più nascosti
rifugi dell’anima sua. Nei giorni lieti, baldanzoso ed
oblioso, egli se ne stava lontano; ma nei giorni di tristezza,
una voce, buona per lui come nessun’altra voce
umana, lo richiamava in quella casa fedele, ove presso
l’uscio vegliava sempre una dolce anima piena di perdono.
Quand’egli era percosso dagli altri, quelle mani
timide sapevan esser così lievi nel medicare le sue ferite;
quando tutto il resto pareva perduto, c’era sempre in
quella casa un focolare vigile, c’era un’amante innamorata
come il primo giorno, ch’egli vedeva impallidire della
sua più fredda carezza, c’era quasi una sorella e quasi
una madre che l’aspettavano per dirgli: «Dammi il tuo
dolore, ch’io ne soffra, e porta via con te questo sorriso
che nasconde le mie lacrime...»
</p>

<p>
<span class="pagenum" id="Page_176">[176]</span>
</p>

<p>
Forse così egli pensava e per questo non ardiva guardarla.
Ma l’atto finì tra uno scroscio d’applausi; da tutte
le lampade simultaneamente un’ondata di luce si rovesciò
nella sala. Sopra il canto cessato corse il frastuono della
platea, il cicaleccio dei palchi, fra un’agitarsi di ventagli,
un rimuoversi di gente che s’alzava, mutava posto, si
raggruppava.
</p>

<p>
Ognuna ebbe cura di parer bella quanto più poteva, ben
sapendo che gli occhi delle rivali avrebbero saputo accorgersi
anche de’ più lievi difetti. Gli uomini, dandosi una rassettata
alle falde, si levavan su dalle comode poltrone per
adocchiare intorno; i galanti facevan visite, gli innamorati
guardavano la lor bella, i pettegoli ficcavano il naso nelle
cose altrui, i disoccupati se n’andavano a fumare.
</p>

<p>
Loretta era bene in vista, come un frutto esposto in
un bel paniere; non aveva gioielli, tranne la sua giovinezza,
che l’adornava meglio di cento collane. Dall’alto,
alcuno fra i Mammagnúccoli già l’aveva scoperta, e súbito
se ne fece un gran discorrere. Chi era mai «quella
nuova» con il del Ferrante? Tutti sapevano del suo legame
con Clara Michelis; ella stessa era inoltre in teatro;
dunque chi era mai? Forse una rottura? Chissà?
Ma era bella, quest’altra, molto bella! E giù in fretta per
le scale, affacciandosi agli sbocchi della platea per meglio
vederla. Qualcuno giunse fin sotto il lor palco, per interrogare
con uno sguardo Arrigo e raccoglierne un segno
che spiegasse qualcosa. Ma invano. Da tutte le parti
ora si guardava; i commenti eran visibili, quasi molesti;
e Loretta sopportava con una bella spavalderia quel battesimo
del fuoco.
</p>

<p>
Entrò nel palco una fioraia, incipriata e imbellettata
come un pastello, vecchiotta, però ancor promettente, co’
suoi capelli a torre adorni di nastrini e con la bocca esageratamente
rossa. Sorrise al del Ferrante, poi offerse a
Loretta un mazzo di rose gialle.
</p>

<p>
— Vedete, Clelia, questa è mia sorella, — disse Arrigo
affabilmente.
</p>

<p>
— Oh, signorina!... — esclamò la fioraia, con la sua
voce di falsetto, sprofondandosi in una riverenza da vecchia
<span class="pagenum" id="Page_177">[177]</span>
maestra di ballo. E si ritrasse, lasciando lì un suo
benevolente sorriso, viscido come una lumacatura.
</p>

<p>
— Come? Non le dài nulla? — osservò Loretta.
</p>

<p>
— Eh, via, la si paga una volta ogni tanto...
</p>

<p>
— Povera donna! Deve guadagnar poco.
</p>

<p>
— Certo, coi fiori poco. Ma i fiori non sono che il suo
biglietto da visita. Vedi, le ho detto che sei mia sorella,
così fra dieci minuti tutto il teatro lo saprà.
</p>

<p>
— Ah?... sei furbo! — ella esclamò, tuffando il viso
entro il mazzo di rose.
</p>

<p>
Nel ridotto, ne’ corridoi, nell’atrio, su per le scale, nei
camerini, dappertutto dove poteva essere un Mammagnúccolo,
si parlò della bella ragazza che stava con il del Ferrante
in un palco di prima fila. Nessuno immaginava chi
fosse, nè tanto meno la ravvisavano, se pure alcuni l’avevan
qualche rara volta incrociata per la strada. La Clelia,
infiorando occhielli, s’era forse dimenticata di seminare
questa notizia.
</p>

<p>
Verso la metà del second’atto Arrigo vide il Giuliani
affacciarsi dall’alto al parapetto del palco.
</p>

<p>
— C’è Rafa! — esclamò sottovoce. — Ma non guardare
lassù.
</p>

<p>
Era entrato in quel momento nel palco e salutava gli
amici.
</p>

<p>
— Son curiosa di vedere se mi riconosce, — disse Loretta,
divertendosi.
</p>

<p>
— Vedremo, — bisbigliò il fratello, che spiava con la
coda dell’occhio. — Adesso mi sembra che gli stiano parlando
di noi.
</p>

<p>
Ma sebbene infatti gli parlassero di loro, e sebbene
l’avesse guardata con il canocchiale, per tutto l’atto non
la riconobbe, tanto era lontano dal poter supporre che
fosse lei. Quando, all’altro intermezzo, la sala ridivenne
chiara, e Rafa, guardando meglio, riconobbe per prima
cosa que’ suoi capelli d’un biondo raro, poi la forma del
viso e la bocca e il sorriso e le braccia e le spalle, e
tutta lei, che amava infinitamente... quando più non gli
rimase alcun dubbio, una grande meraviglia, piena d’impazienza
e d’incredulità, gli si dipinse nel viso.
</p>

<p>
<span class="pagenum" id="Page_178">[178]</span>
</p>

<p>
— Che? La conosci tu? — domandarono gli amici.
</p>

<p>
— Sì... cioè no... ma, ecco... è impossibile! — E si confuse.
</p>

<p>
— Insomma la conosci o no? Chi è?
</p>

<p>
Allora prese una risoluzione e disse:
</p>

<p>
— L’ho veduta molte volte per istrada.
</p>

<p>
L’amava e non poteva tradirsi, l’amava e non voleva
tradire lei.
</p>

<p>
— Non sai altro?
</p>

<p>
— Non so altro.
</p>

<p>
— Allora perchè ti affanni tanto? — fece Totò Rígoli. — Se
fosse la tua amante non ne saresti più sovreccitato.
</p>

<p>
Il Giuliani, seccatissimo, uscì dal palco ed apparve in
due o tre punti opposti del teatro, poi traversò la platea,
venne fin sotto il palco d’Arrigo, tutto acceso in volto e
così turbato che aveva un aspetto ridicolo.
</p>

<p>
Loretta, impassibile come una statua, guardava in aria,
mentre il povero Giuliani non poteva capacitarsi della cosa.
Sopra tutto non comprendeva come mai Loretta, che certo
l’aveva già veduto, rimanesse tanto calma. Si avvicinò di
nuovo al loro palco ed ebbe l’audacia di chiamar Arrigo
per nome, augurandogli la buona sera.
</p>

<p>
— Addio, Rafa, — rispose Arrigo rapidamente. Ma
finse tosto d’aver qualcosa a fare in fondo al palco e si
ritrasse. Loretta non si scompose; guardò per un attimo
il Giuliani, con un sorriso fuggevole, poi volse gli occhi
altrove.
</p>

<p>
Perplesso e nervoso, Rafa se ne andò a fumare in ridotto.
Ma non potè finire la sigaretta e tornò fra i suoi
amici mentre cominciava il terz’atto.
</p>

<p>
— Ecco, adesso lo sappiamo chi è, — disse il Rígoli.
</p>

<p>
— Chi è? — fece Rafa, sgranando gli occhi.
</p>

<p>
— È la sorella di Arrigo.
</p>

<p>
— Ma via! non dire sciocchezze!
</p>

<p>
— Guarda un po’ che bel tipo! Cos’hai stasera? È sua
sorella, ti dico. Sua sorella, proprio. Lo ha detto egli
stesso alla Clelia; ti basta?
</p>

<p>
Rafa scrollò le spalle, ma timidamente.
</p>

<p>
— Vorrei un po’ sapere cosa te ne importa e cosa ci
trovi di strano?
</p>

<p>
<span class="pagenum" id="Page_179">[179]</span>
</p>

<p>
Rafa, mezzo intontito, non rispondeva.
</p>

<p>
Un maligno avanzò:
</p>

<p>
— Di fatti ha l’aria un po’... come dire? un po’ Folies
Bergère, per una signorina di buona famiglia?
</p>

<p>
— Ma è Rafa che invece ha l’aria lugubre!
</p>

<p>
— A lui, tutte le belle donne han sempre dato un senso
di malinconia.
</p>

<p>
— Questa è bella davvero, per bacco!
</p>

<p>
— Ha gli occhi tinti.
</p>

<p>
— No.
</p>

<p>
— Sì.
</p>

<p>
— Una bocca viziosa...
</p>

<p>
— E il petto!... guarda un po’ che splendore!
</p>

<p>
— Dev’essere una civetta.
</p>

<p>
Continuavano allegramente ciascuno a dir la sua. Poi si
misero a celiare sul conto di Rafa.
</p>

<p>
— Lui, vedi, è capacissimo d’aver commesso uno sproposito.
Forse l’ha incontrata per istrada e l’ha inseguita
come fa sempre.
</p>

<p>
— Ma no! — rispose il Giuliani vibratamente.
</p>

<p>
— Hai avuta forse un’avventura con lei? — domandò
uno spudorato.
</p>

<p>
Rafa si chiuse nelle spalle, imbronciato. Alcuni risero.
</p>

<p>
— Sta a vedere, — disse un altro, — ch’è proprio lei
quel tuo nuovo misterioso amore!
</p>

<p>
— Siete pazzi da legare tutti quanti! — esclamò il Giuliani,
volgendo la cosa in ridere.
</p>

<p>
— Guárdati nello specchio: sembri un ubbriaco. Ci deve
pur essere qualcosa.
</p>

<p>
— Ma niente! ma niente! — fece Rafa seccato. — La
conosco appena di vista e non supponevo affatto che fosse
la sorella di Arrigo. Ne siete sicuri poi?
</p>

<p>
— Così ha detto la Clelia; domandalo a lei.
</p>

<p>
Alcuni zittirono i ciarlieri e la conversazione s’interruppe.
</p>

<p>
Rafa, che amava la musica, non avrebbe saputo dire
quella sera che opera si desse. Ritto in fondo al palco, i
suoi occhi eran come affascinati dallo splendore di Loretta
<span class="pagenum" id="Page_180">[180]</span>
e non poteva staccarli da lei. Ma nel suo buio cervello
passavano in torma le più fantastiche idee. Si sentiva nello
stesso tempo sorpreso, burlato, minacciato, ravvolto in un
grande pericolo, in una tentazione più grande. Ella si era
dunque divertita a sembrargli da meno che non fosse, gli
aveva tutto nascosto, anche il suo vero nome, per apparirgli
davanti una sera, inattesamente, al fianco d’un fratello temibile,
affacciata sopra una platea che l’ammirava. Così
bella infatti egli non l’aveva mai veduta nè così desiderabile.
Perchè dunque si era lasciata seguire, avvicinare,
tentare? Perchè aveva risposto alle sue lettere? Perchè, talvolta,
se pur scontrosa e riluttante, si era lasciata baciare?
Cos’era questa fanciulla emancipata, che passeggiava sola,
che accettava convegni, che qualchevolta scivolava con
lui fin su l’orlo della colpa, volandone via con la grazia
d’una farfalla che gli lasciasse appena su le dita il bianco
della sua cipria?
</p>

<p>
Si era divertita: ecco tutto. E forse, domani, dopo quel
mutamento di scena, non avrebbe voluto continuare più
nel suo gioco. Ma questo pensiero lo mordeva, lo atterriva,
perchè tutta la sua vita era momentaneamente presa
dal desiderio di lei.
</p>

<p>
Rafa non aveva molti vizi; benchè ricchissimo, non conduceva
una vita del tutto sfaccendata; s’occupava delle
sue terre, amministrava il patrimonio familiare, si dilettava
di politica, forse per un’ambizione lontana. Pur
amando la compagnia de’ Mammagnúccoli, non giocava,
non ismodava nel bere, non sprecava le notti in vani bagordi;
solo era d’una debolezza quasi puerile con le donne
che a lui piacessero, e se n’accendeva sino a diventar ridicolo,
sino a dimagrar d’amore. Ma questo capriccio per
la sorella d’Arrigo aveva superato ogni altro accendimento.
</p>

<p>
A un certo punto il suo malessere divenne così acuto,
che preferì andarsene dal teatro per scriverle una concitata
lettera. Ma quando fu nella strada, pensò che lo spettacolo
stava per finire ed ebbe la tentazione di rivederla. Tornò
nell’atrio e attese.
</p>

<p>
Presto la vide; scendeva dallo scalone a braccio del fratello,
parlando con lui, ridendo. Era un poco accesa in
<span class="pagenum" id="Page_181">[181]</span>
volto; i suoi dentini scintillavano fra le labbra rosse. Quel
mantello di raso, con il cappuccio ed il fiocco, gettatole
sopra a guisa di scialle, raccolto, insieme con la gonna,
entro il suo pugno inguantato, le dava quel non so che di
voluttuoso e d’impertinente che han nella nostra memoria
i domini veneziani, que’ domini furtivi che una gondola
nera traghettava di palazzo in palazzo lungo i canali taciturni.
Per una invidia inspiegabile si nascose, per una
gelosia malsana li spiò.
</p>

<p>
Salirono in vettura, scomparvero.
</p>

<p>
Volevano cenare senz’essere in balia di sguardi curiosi,
e scelsero un ristorante fuor di mano, dove per lo più non
bazzicava gente conosciuta.
</p>

<p>
Allora, davanti alla cena imbandita, allo Sciampagna che
raggelava nel secchio di ghiaccio, il fratello e la sorella,
come due timorosi amanti, si sentirono felici. Quella felicità
che invade il corpo e lo spirito quando comincia l’amore,
quella gioia che si propaga fino alle più piccole
cose e mette un velo di bellezza sopra le mille immagini
che incendiano la fantasia.
</p>

<p>
Ella era tutta ebbra, tutta viva del suo piccolo trionfo;
si era sentita bella, si era sentita salire intorno il desiderio
degli uomini come una ventata calda, e tutti avevano parlato
di lei, di lei che appariva per la prima volta. Quella
vita lussuosa e gioconda che aveva tante volte sognata
nel suo lettuccio d’inquieta vergine, pareva cominciasse
con un buon auspicio, con una vittoria facile. Era donna,
intimamente donna, e sentiva il valore di queste piccole
cose.
</p>

<p>
Se qualchevolta, recandosi ai convegni del suo persecutore,
s’era sentita vergognosa d’una veste un po’ dimessa,
d’un cappellino appena sopportabile... ora non più;
se aveva temuto qualchevolta ch’egli scoprisse in lei null’altro
che una piccola bottegaia... ora non più; se c’era
stato forse, nella tenacità con cui s’era difesa da quell’uomo,
il rammarico di non potergli mostrare una biancheria
tutta di pizzo e di lino, ed il pensiero insomma ch’egli
avesse potuto paragonare le sue calze, il suo busto, la
sua camicia, con quelle d’altre amanti raffinatissime... ora
<span class="pagenum" id="Page_182">[182]</span>
tutto questo, che tutela sovente l’onestà d’una fanciulla,
poteva non essere più. Sapeva d’averlo abbagliato, e benchè
non l’amasse, ne andava orgogliosa. Non si sarebbe
mai più sentita umile davanti a lui, non si sarebbe mai più
tenuta per uguale delle sartine, dietro cui si sguinzagliano
a frotte, in una caccia economica ed accanita, i donnaioli
della buona società.
</p>

<p>
Ella doveva questo al fratello, non ad altri che a lui.
Ma c’era nella sua riconoscenza qualcosa di più che un’ambizione.
Lo stare con lui le dava un piacere singolare;
ch’egli la trovasse bella, che le dicesse una frase gentile,
questo la lusingava più che l’adorazione di Rafa, più che
l’omaggio di chicchessia.
</p>

<p>
Poi, oscuramente, si sentiva desiderata da lui, e questo
desiderio vinceva lei pure, talvolta la soffocava un poco,
le dava quasi uno spasimo, quasi una voglia irragionevole
di abbandonarsi nelle sue braccia. Non le pareva più affatto
che fosse il suo fratello, l’Arrigo di cui si ricordava
bambina; ma un altro, ch’era poi scomparso, ed ora tornava,
trasfigurato, dopo esser stato ad imparar l’amore nelle
alcove dei palazzi, a far piangere le cortigiane, a ingelosire
i gentiluomini; un altro, che le donne belle e ricche avevano
coperto di baci, lasciandogli su la bocca un profumo
che l’avvolgeva di tentazione.
</p>

<p>
Aveva una bella casa; in quella casa ove altre amanti
erano andate, ella pure si sentiva invadere dal lor medesimo
turbamento; avrebbe voluto che, invece di Arrigo,
si chiamasse con un altro nome, per potergli dir come
loro: «Ti voglio bene...» per poterlo baciare senza paura
e senza fine.
</p>

<p>
Nella sua fragile anima succedeva una grande cosa.
Tutto il giorno stava pensando a lui, le ritornavan le sue
parole come un’eco ininterrotta, e rivedeva i suoi forti
occhi, un po’ accesi, tutte le notti, quando si coricava. Egli
era qualchevolta con lei dolce come un bimbo, qualchevolta
irascibile come se la odiasse. Perchè? Sovente in
un solo gesto furtivo e rapido della sua mano ella concepiva
il pericolo di sentirsi afferrata, carezzata, sopraffatta;
ma questo pericolo insieme le piaceva... Perchè? C’era
forse una forza oscura, invincibile fra loro?...
</p>

<p>
<span class="pagenum" id="Page_183">[183]</span>
</p>

<p>
— Ti annoi di rimanere con me? — domandò Loretta
con una voce insidiosa.
</p>

<p>
— Mi piace rimanere con te, — diss’egli. — Mi piace
più che ogni altra cosa.
</p>

<p>
Ella gli mandò uno sguardo soave come un bacio. Poi
ch’ebbero parlato e riso e bevuto, si sovvennero di guardar
l’ora. Mancava un quarto alle due.
</p>

<p>
— Dio buono! — esclamò Loretta. — E la mamma che
voleva rimaner desta finchè fossi tornata!...
</p>

<p>
— Dirai che lo spettacolo è finito tardi.
</p>

<p>
Si levaron frettolosi, poichè bisognava ch’ella si mutasse
ancora d’abiti. S’avviarono.
</p>

<p>
La notte, come una splendente cortigiana, s’era messa
tutte le sue collane di stelle; ai piedi, alle mani, per tutto
il suo corpo immerso nella primavera, brillavano gioielli
d’inestinguibile splendore. Saliva dentro il cielo curvo il
respiro della città addormentata.
</p>

<p>
E quel po’ di chiarore che, andando, si vedeva qua e là
tralucere da finestre chiuse, nelle case addormentate ove
brillavano i nascondigli dell’amore, e quel fantastico apparire
di coppie nottambule fuor dai vicoli oscuri, e quel profumo
d’invisibili giardini che soverchiava le muraglie, e il sonnolento
andare dei cavalli sui selciati sonori, e quel silenzio che
incantava la notte fra le ventate del mese di Marzo, tutto
questo insieme, come un sottile malefizio, come una subdola
poesia, esagitava nei loro cuori malati il fantasma nascosto.
</p>

<p>
Salirono su per le scale, mal rischiarate dalla luna che
imbiancava i gradini, tenendosi a braccio, avendo per tutte
le vene diffusa la dolcezza del loro colpevole amore. Egli
la portava quasi, e la sentiva, tutta ebbra, tutta calda,
palpitare contro di sè.
</p>

<p>
Si sapevano soli, sapevano che il loro peccato sarebbe
sepolto in una notte d’oblìo.
</p>

<p>
Egli aperse l’uscio; entraron a tastoni, nel buio. Ed
entrambi amarono quel buio, quell’ombra in cui sentivano
d’essere vicini, avvinti alla divina colpa, senza riconoscersi
più. Egli la trattenne, si appoggiò con tutta la
persona contro la sua persona; sentì che il suo morbido
corpo femminile, pieno di brividi, gli si avvolgeva intorno
come per stringerlo in una carezza sola.
</p>

<p>
<span class="pagenum" id="Page_184">[184]</span>
</p>

<p>
— Loretta... — mormorò egli pianamente. E non seppe
dire che il suo nome, più volte, con una voce paurosa.
</p>

<p>
Erano soli, nel pericolo della notte; li vestiva l’oscurità,
li avvolgeva il silenzio della casa invigilata. E fra quel
buio, tra quel silenzio, indugiavano con ebrietà, come
nel tepore d’una coltre voluttuosa.
</p>

<p>
Ella si sentiva stanca, deliziosamente stanca; aveva bevuto
un po’ troppo Sciampagna, ed or le ronzava dentro
il cervello qualcosa d’inconsueto, come un turbinio di farfalle,
di continue farfalle, bianche e nere. La sua bella e
forte giovinezza era tutta un palpito di vita che soverchiava
il suo piccolo cuore. Sentiva ondeggiare, fremere,
intorno alle sue narici trasparenti una calda vampata, un
soffio di profumi torbidi; le sue reni snelle avevan quasi
la voglia ostinata di flettersi in uno sforzo doloroso e
rappacificante contro la gagliardìa d’un petto virile. Le
pareva che la musica d’un’orchestra pazza cantasse, cantasse
dentro di lei, senza tregua, una canzone scapigliata;
le pareva in quel buio di veder tutti i colori, di respirare
tutti i profumi, di patire una gioia senza nome, di godere
una sofferenza infinita... e davanti a’ suoi occhi ripassavano
densi turbini di farfalle, di continue farfalle, grandi
e piccole, bianche e nere.
</p>

<p>
La sua verginità non era più che un brivido, una cosa
infinitamente sottile, infinitamente vicina al peccato.
</p>

<p>
In lui era stato dapprima un fatto oscuro, impreciso,
una di quelle sensazioni ambigue che attraversano lo spirito
come baleni, e pur vi lasciano un solco. Nel suo cuore
sensuale e forte, questa idea furtiva s’era infiltrata scivolando,
come una piccola donna fasciata di veli tra una
schiera d’uomini irti d’armature.
</p>

<p>
La colpa gli era penetrata nell’essere insidiosamente,
senza lasciargli tempo di riflettere, come la sopraffazione
di un profumo voluttuoso, come l’ubbriachezza d’una bevanda
forte. A lui, ch’era consumato e cinico nelle scaltrezze
dell’amore, aveva dato certe sensazioni vaghe, certe
paure, certi fremiti, come si hanno talvolta, quando balena
la possibilità di una gioia superiore alle nostre forze.
Era il primo de’ suoi desiderii ch’egli non avesse osato
<span class="pagenum" id="Page_185">[185]</span>
guardare in faccia, la prima frode che lo avesse impaurito.
</p>

<p>
Perciò bisognava togliersi da quel buio, da quella molle
tenebra che li fasciava, rompere quel silenzio, distruggere
quella dolcezza mortale.
</p>

<p>
S’allontanò da lei barcollando, cercò lungo il muro,
accese.
</p>

<p>
Erano assai pallidi entrambi e non osarono guardarsi.
</p>

<p>
Egli disse, con una voce opaca:
</p>

<p>
— Vatti a vestire, Loretta.
</p>

<p>
E poich’ella indugiava, perplessa:
</p>

<p>
— Fa presto, — soggiunse, — fa presto...
</p>

<p>
Ella ebbe quasi paura di lui, tanto la sua faccia era
mutata.
</p>

<p>
— Che hai, Rigo? — mormorò, allungando una mano
per accarezzarlo.
</p>

<p>
— Nulla; fa presto.
</p>

<p>
Allora ella raccolse il mantello, che le era scivolato giù
dalla spalla, vi si fasciò dentro come se avesse freddo, e,
chinando il volto, a piccoli passi andò verso la camera.
Quando fu sul limitare, si volse, gli sorrise. Rideva in lei,
nel suo cuor femminile, l’orgoglio della seduzione che
sentiva di spargere intorno a sè.
</p>

<p>
Con un gesto nervoso Arrigo si contorse le mani e cominciò
a camminare. Fischiettava piano piano, fra i denti,
come per mordere la sua canzone. Si guardava la punta
delle scarpe lucide che leggermente scricchiolavano sul
tappeto. Poi di botto si fermò presso la finestra chiusa,
ne aperse un’imposta, poggiò la fronte contro il vetro e
stette a guardare.
</p>

<p>
Fuori, la luna imbiancava le muraglie con il suo chiarore
fantastico, gettando qualche lunga ombra da un comignolo
all’altro, balenando su le grondaie.
</p>

<p>
— Rigo, — disse la sorella dall’altra camera — perchè
stai lì?
</p>

<p>
Egli non rispose.
</p>

<p>
— Rigo!... — ripetè la sorella con una voce impaziente, — vieni
dunque!
</p>

<p>
Egli s’affacciò all’uscio e rimase fermo sul limitare.
<span class="pagenum" id="Page_186">[186]</span>
Ella s’era cambiata in fretta le scarpe, la sottana, s’era
messa la camicetta e stava ora abbottonandola. Ma s’interruppe
nel mezzo, gli corse vicino e gli buttò le braccia al
collo.
</p>

<p>
— Che hai? Cosa ti ho fatto, Rigo? — disse con una
voce perfida, appoggiandosi contro di lui, come per fargli
sentire quanto il suo corpo fosse morbido e pieno di tentazione.
</p>

<p>
Ritta sui piedini cercava di giungere alla sua bocca,
gli molestava la faccia con la piuma d’oro de’ suoi capelli.
</p>

<p>
— Io so bene cos’hai... — disse, inarcandosi ancor più,
ancor più.
</p>

<p>
Egli la guardò ambiguamente, fra il sorriso e l’ira.
</p>

<p>
— Senti... — ella fece. E colle mani congiunte gli piegò
il collo per parlargli all’orecchio.
</p>

<p>
Disse, in un bisbiglio, in un alito, in un bacio:
</p>

<p>
— Mio amore... mio amore... anch’io vorrei... come te...
</p>

<p>
Con le labbra calde, avide, egli la baciò sul collo nudo.
Ella dette un piccolissimo grido, si scoverse con furia la
gola, si torse, tremò.
</p>

<p>
— Sì, báciami!... tutta... tutta...
</p>

<p>
Gli offriva la sua gola turgida, calda, che ansava, ed il
collo, il petto, le spalle: tutta la sua nudità odorosa, cercandolo
con la bocca convulsa, velando gli occhi appassiti
come due viole mammole.
</p>

<p>
Era scapigliata, piena di vampe, bellissima.
</p>

<p>
— Che fai? che fai?... che fai!... — gridò egli dissennatamente.
</p>

<p>
— Báciami!... — ella ripeteva ostinata, contraendosi
nella febbre del suo tormento. — Báciami ancora, tutta...
</p>

<p>
E quand’ebbe estenuata ogni forza nell’attorcigliarsi
contro la sua persona, quando gli ebbe convulsamente
cacciate le mani entro i capelli, ferita la bocca, bevuto il
respiro, d’un tratto imbiancò, s’ammollì come un cencio,
rise, pianse, gli rimase tra le braccia, inerte.
</p>

<p>
— Lora... Loretta... — mormorò egli più volte, poichè
pareva ella non udisse. Quel desiderio veemente aveva
sopraffatto il suo, l’aveva quasi annientato. Allora la portò
sopra un divano, si mise a carezzarla piano piano, a toccarla
paurosamente.
</p>

<p>
<span class="pagenum" id="Page_187">[187]</span>
</p>

<p>
Dopo qualche attimo ella sorrise, come se l’avessero
destata da un profondo sogno, come se un’ubbriachezza
svanisse dal suo cervello, dalle sue vene, a poco a poco.
</p>

<p>
— Dimmi... — ella mormorò.
</p>

<p>
— Che vuoi?
</p>

<p>
— Dimmi...
</p>

<p>
Ed invece nulla disse; intrecciò le dita nelle sue; ma
non aveva più forza.
</p>

<p>
Curvo sopra la sua bocca, egli le ripeteva quasi per
addormentarla:
</p>

<p>
— Taci...
</p>

<p>
La sua verginità non era più che un brivido, una cosa
infinitamente sottile, infinitamente vicina al peccato.
</p>

<p>
E tornarono a piedi, per la notte chiara, verso il rifugio
della casa paterna.
</p>

<div class="chapter">
<p><span class="pagenum" id="Page_188">[188]</span></p>

<h2>VI</h2>
</div>

<p>
Rafa intanto non si era dato pace. Ma il giorno dopo
Lora stava male, e non andò alla Posta. Il doman l’altro
ancora se ne dimenticò. Se ne sovvenne il terzo giorno,
ed ecco v’erano tre lettere: la prima interrogatoria, l’altra
supplichevole, la terza disperata. Che almeno accettasse
di vederlo un’ultima volta, se non voleva ch’egli si risolvesse
a qualche grande imprudenza!... Loretta gli scrisse
di venire il domani, all’ora solita, nel solito giardino.
</p>

<p>
Già cominciava il Maggio, il bel Maggio de’ fiori, e
le aiuole saltavano fuor dal verde come smalto vivo;
l’ombra, nelle boscaglie, si colorava del color del sole.
</p>

<p>
Avevano scelto per i loro convegni un viale deserto,
che principiava in vicinanza d’una cascatella, poi tortuosamente
s’infoltava, per giungere ad un gabbione rugginoso,
dove stavano appollajati quattro fagiani decrepiti.
Li avevan messi lì, a consumare la loro triste vecchiaia,
per quella riconoscenza crudele che l’uomo ha talvolta
verso gli animali; li avevan messi lì, a nascondere le
tristi penne, a beccare qualche duro grano, invece d’accopparli
o di venderli ad un imbalsamatore, perchè in altri
tempi eran stati la delizia dei bimbi e delle bambinaie,
quando il lor pennaggio era lustro e la gente si fermava
in gran numero davanti alle lor gabbie spaziose.
</p>

<p>
Loretta s’era preso Rafa in antipatia già dal primo
giorno che ne aveva parlato con Arrigo. Adesso poi lo
<span class="pagenum" id="Page_189">[189]</span>
trovava quasi ridicolo, e volentieri glielo avrebbe detto,
se una ragione d’utilità troppo evidente non l’avesse persuasa
a continuare nel suo gioco.
</p>

<p>
Venne, quel giorno, vestita come la primavera, di tinte
chiare; il suo labbro arcato, pieno d’impertinenza, sorrideva
già di lontano al giovine, che l’aspettava pazientemente
percorrendo il viale.
</p>

<p>
Rafa era timido; questo implacabile persecutore di donne
era, sopra tutto nei primi momenti, d’una timidezza incredibile.
Si trovò dunque molto impacciato a cominciare il
discorso.
</p>

<p>
— Vi ho veduta in teatro sere fa, — disse con esitazione.
</p>

<p>
— Ah? davvero? — ella esclamò col suo più candido
sorriso.
</p>

<p>
— Via, non burlatevi di me! Stavate molto bene. — E
cercò di prenderle un braccio.
</p>

<p>
— Piano... — fece Loretta, respingendo la sua mano. — Dunque
stavo bene, voi dite?
</p>

<p>
— Sì, molto bene, troppo bene; tanto che tutti ne parlavano.
</p>

<p>
— Ah?
</p>

<p>
— Ma voi, perchè avete finto di non vedermi?
</p>

<p>
— Così!
</p>

<p>
E roteò l’ombrellino di seta chiara, che le somigliava
un poco, tanto era fresco e frivolo d’apparenza.
</p>

<p>
— Non mi volete rispondere, Loretta?
</p>

<p>
— Ma, Dio buono! ho finto di non vedervi perchè non
potevo fare altrimenti...
</p>

<p>
— Dunque il del Ferrante è proprio vostro fratello?
</p>

<p>
— Già, è proprio mio fratello. Ve ne meravigliate? — ella
fece, con un certo sussiego.
</p>

<p>
— Me ne meraviglio nel senso che vi ho finora conosciuta
sotto un altro nome.
</p>

<p>
— E non trovate naturale che avessi le mie buone ragioni
per nascondervi la verità?
</p>

<p>
— Quali, se è lecito?
</p>

<p>
— Ma, Rafa, che domande mi fate! Il giorno in cui
aveste saputo chi ero, avrei dovuto per forza interrompere
<span class="pagenum" id="Page_190">[190]</span>
la nostra conoscenza, non vi pare? Così ho preferito lasciarvi
credere che fossi un’altra, una ragazza qualsiasi,
una delle tante che s’incontrano per istrada...
</p>

<p>
— Oh, Loretta, questo non l’ho pensato mai.
</p>

<p>
— In ogni modo avete agito come se lo pensaste, e,
poichè la cosa mi divertiva, io v’ho lasciato fare.
</p>

<p>
— Non dite così! Mi pare di avervi rispettata sempre.
</p>

<p>
— Per forza, mio caro!
</p>

<p>
— Sì, per forza... non dico di no; ma in ogni modo
v’ho rispettata, e se aveste avuta in me tanta fiducia da
confessarmi la verità, sarei stato ancora più paziente.
</p>

<p>
— No, Rafa, non vi faccio alcun rimprovero. Voi, oggi,
avete il diritto di credermi una ragazza leggera: la colpa,
in caso, è tutta mia. Lo riconosco. Mi son lasciata fermare
per istrada, mi avete sempre veduta sola, e fino ad
un certo punto libera; ho anche accettato qualche vostro
ricordo, sicchè, ve lo ripeto, la colpa è mia. Però, però...
adesso che mi conoscete meglio, non dovete giudicarmi
solo dalle apparenze. Vi sono alle volte certe ragioni di
famiglia che non si ama raccontare agli estranei. Certo
io vivo in un modo un po’ singolare, ma questo proviene
da tante cause che voi non conoscete.
</p>

<p>
E si fece compunta, seria, come Rafa non l’aveva mai
veduta. Rafa era un uomo di buona fede; queste parole
dell’amica lo impensierirono, quasi lo commossero.
</p>

<p>
— Se potessi fare qualcosa per divenire più intimamente
il vostro amico!... — disse. — Con me non siete mai del
tutto sincera.
</p>

<p>
Ed entrambi rimasero per qualche tempo in silenzio.
</p>

<p>
Passò un bimbo che correva dietro un cerchio, passò
un soldato di fanteria che teneva per mano una domestica
rubiconda. Sopra un banco c’era un vecchio, il quale
portava un soprabito color nocciuola, i calzoni a quadrettini
e le ghette bianche; aveva disegnato nella sabbia,
con la punta della mazza, un complicatissimo arabesco,
ed ora leggeva il giornale scandendo le parole con le
labbra.
</p>

<p>
— Mah... peccato! — esclamò finalmente Loretta con
un sospiro.
</p>

<p>
<span class="pagenum" id="Page_191">[191]</span>
</p>

<p>
— Peccato di che?
</p>

<p>
— Sarebbe stato meglio se non aveste mai saputo chi
ero; perchè adesso...
</p>

<p>
— Adesso? che?
</p>

<p>
— Oh, capirete... non è più possibile che ci si veda.
</p>

<p>
— Loretta!
</p>

<p>
— Mio buon Rafa, lo dovreste comprendere da voi
senza che io ve lo dica. Potevo scherzare fin quando ero
una sconosciuta, o quasi, per voi. Ma ora che sapete a
quale famiglia appartengo... insomma no! sarei d’una
leggerezza imperdonabile. Non tanto per me... Io, ve lo
ripeto, sono un po’ eccentrica... Ma per mio fratello, che
voi conoscete, che frequentate quasi giornalmente... Insomma,
non si può!
</p>

<p>
E parlando lo guardava di sotto le ciglia, con una malizia
ben dissimulata. Rafa era passato per tutte le alternative
del dolore, dell’impazienza e della collera.
</p>

<p>
— Allora è per dirmi addio che siete venuta oggi? — domandò
con una voce quasi rauca.
</p>

<p>
— Eh, sì... pur troppo! — fece Lora, con scoraggiamento.
</p>

<p>
Egli si fermò di botto, e curvandosi un poco sopra di
lei, una luce cattiva, quasi violenta, gli trasfigurò il viso.
</p>

<p>
— Ebbene, questo no! — proruppe. — Accada quel che
accada, ma rinunziare a voi, no!
</p>

<p>
— Siate buono, Rafa; non fatemi ora una scena, — ella
disse con una voce piena di mansuetudine.
</p>

<p>
— Non faccio scene, ma vi dico solo che non posso
rimanere senza vedervi, senza parlarvi qualchevolta. Insomma
sentite, Loretta: mi sono innamorato di voi, scioccamente
innamorato, perchè tutto questo non serve che a
farvi ridere... Tuttavia comprenderete che non si rinunzia
in un giorno alla cosa che ci è più cara.
</p>

<p>
— Non ho mai riso di voi, Rafa, — ella disse con
soavità.
</p>

<p>
— Sì, riso, riso, e non volete far altro che ridere!...
Ma non importa. Vi dico solamente questo, Loretta: non
pensate a ritogliermi quel pochissimo che m’avete concesso
<span class="pagenum" id="Page_192">[192]</span>
finora, perchè in tal caso non so cosa potrebbe accadere.
</p>

<p>
Quell’uomo timido aveva trovato un accento così pieno
d’energia, che Loretta ne fu meravigliata.
</p>

<p>
— Via, Rafa, calmátevi, — disse. — Non prendete le
cose a questo modo e non guardatemi così, perchè mi
fate quasi paura. Vorrei che ragionaste invece, che pensaste
ad una cosa, ad una solamente: Se mio fratello
venisse a saperlo?...
</p>

<p>
— Non lo saprà.
</p>

<p>
— Oh, è presto detto! Voi non lo conoscete; quello è
capace... so io di cosa è capace! Insomma, sarei una ragazza
rovinata, e ciò vi basti.
</p>

<p>
Rafa si calmò un poco dinanzi a tali ragioni.
</p>

<p>
— Ebbene, aumenteremo le precauzioni; farò tutto quello
che vorrete.
</p>

<p>
— Al mondo, mio caro, si viene a sapere ogni cosa, e
quando supponiamo d’essere ben nascosti, mille occhi ci
spiano.
</p>

<p>
— Ma insomma questo pericolo c’era anche prima, eppure...
</p>

<p>
— Appunto, appunto; è una cosa che non può più
durare. Sono stata leggera, molto leggera con voi, ma
non posso andar oltre.
</p>

<p>
— Loretta, — egli disse dolcemente, con una voce
persuasiva, — pensa che ti voglio bene, pensa che tutto
il giorno mi stai nella mente, mi stai così forte nell’anima
che non posso rinunziare a te... Non essere così crudele,
te ne supplico!
</p>

<p>
Egli le prese un braccio ed ella non cercò di allontanarlo.
</p>

<p>
— Silenzio, Rafa... — mormorò, — silenzio!
</p>

<p>
Ma egli riprese:
</p>

<p>
— Ho tutto lasciato, per godere solo di questi pochi momenti
che mi dài. Vedi, non sono esigente, non insisto
più; mi accontento per ora di vederti, di parlarti qualchevolta...
Se dovevi un giorno interrompere così bruscamente
la dolcezza dell’amore che ho per te, meglio era non
permettere che t’avvicinassi mai. Ora è tardi.
</p>

<p>
<span class="pagenum" id="Page_193">[193]</span>
</p>

<p>
— Ma no, Rafa, tu... voi non capite!
</p>

<p>
— Capisco benissimo; ti sono indifferente, ti ho divertita
un poco, adesso ne hai abbastanza; hai paura, e nulla
osi rischiare per me.
</p>

<p>
— Non capite, vi dico. Se non avessi una famiglia, se
non avessi tante apparenze da salvaguardare, se insomma
fossi libera, sola... allora, forse... Ma invece, ripeto, guai,
guai se mio fratello avesse di ciò il minimo sospetto!
</p>

<p>
— Si farà in modo che non sappia nulla.
</p>

<p>
— No, Rafa. E poi c’è un altro pericolo...
</p>

<p>
— Quale?
</p>

<p>
— Oh Dio! c’è un altro pericolo, vi dico; non insistete.
</p>

<p>
— Su, via, dimmelo! sii sincera una buona volta!
</p>

<p>
Camminavano; ella si fermò; prese un’aria birichina:
</p>

<p>
— Perchè mi date del tu, per esempio? Sapete bene
che non voglio.
</p>

<p>
— Non fa nulla, continua: qual’è il pericolo?...
</p>

<p>
— Insomma voi dite che rido, che rido... È facile dirlo!
Invece potrebbe darsi che, in fin dei conti, avessi anch’io
paura di non ridere più...
</p>

<p>
— Come ti amo, Loretta! — egli esclamò ingenuamente,
serrandole con un braccio la vita.
</p>

<p>
— State fermo... state fermo, via! — E riprese: — Naturalmente
anch’io non sono di cera n’è di stoppa...
Un giorno o l’altro, che so? trovandoci soli, per esempio,
con i discorsi che sempre mi fate... o per caso, o per
isbaglio, o per un’altra ragione qualsiasi, potrei magari perdere...
Insomma, si fa presto a commettere una sciocchezza!
</p>

<p>
Roteò di nuovo l’ombrellino, lo ficcò profondo in una
siepe, soggiunse: — E poi?...
</p>

<p>
Rafa volle rispondere, ma ella non gliene dette il tempo:
</p>

<p>
— Già, voi uomini fate presto: buon giorno, buona
sera, e chi s’è visto s’è visto! Noi ragazze paghiamo per
tutt’e due. La leggerezza, il vapore d’un momento, può
costarci chissà qual prezzo, e voi dite che si ride? Naturalmente
si ride, si ride... fin chè si può...
</p>

<p>
— Ma io sono un galantuomo, Loretta! — egli proclamò
sonoramente.
</p>

<p>
<span class="pagenum" id="Page_194">[194]</span>
</p>

<p>
— Benissimo. E perchè siete un galantuomo dovrei
darmi a voi? Non è una buona ragione, vi pare? Ma io,
carissimo Rafa, ho tutta la mia vita da vivere, e ci sono,
vi ripeto, certe ragioni mie proprie le quali mi vietano
il lusso di fare quello che forse piacerebbe anche a me.
Non sono certo una ragazza da strada e non ho, come
qualche altra, uno stemma e parecchi milioni che mi assicurino
l’impunità. Se mi trovassi in uno di questi due
casi, ebbene sì, io sarei forse tipo da dire ad uno, a voi
per esempio: «Mio caro Rafa, tu mi piaci; fa di me
quello che vuoi.» Ma nel mio caso questo vorrebbe dire
offrirvi l’intera mia vita, giocarmi tutto l’avvenire, materiale
e morale, per la sventatezza d’un momento... E questo
è un po’ troppo, non vi pare?
</p>

<p>
Avendogli fatto questo bel discorso, ella pensò involontariamente
ad Arrigo, rammaricandosi ch’egli non potesse
udirla. Ebbe voglia di dirsi queste due parole, anzi se le
disse mentalmente: «Sei fina!»
</p>

<p>
Rafa impiegava un certo tempo a cavarsi d’impaccio;
in quell’intervallo ripassarono entrambi davanti al vecchio
che monosillabava il giornale, e videro, traverso il verde,
per un altro viale, tornare il soldato di fanteria con la sua
domestica rubiconda.
</p>

<p>
— Loretta, — egli disse, al termine di quel silenzio, — ti
ho già parlato una volta con molta chiarezza; ma tu,
certi discorsi, non li vuoi nemmeno udire.
</p>

<p>
— So bene a che alludete!... — ella fece con sarcasmo. — Ormai
che se n’è parlato una volta si può anche riparlarne.
Ed io preferisco le situazioni chiare, le parole nette.
Mi avete offerto denaro... molto denaro!...
</p>

<p>
— Non così, Loretta... — egli esclamò arrossendo.
</p>

<p>
— Così, così! Che valgono le perifrasi? Questa è la
verità nuda e cruda.
</p>

<p>
Ella fece una pausa, ch’egli non osò interrompere.
</p>

<p>
— Ora, sentite, Rafa. Non so quale opinione abbiate
di me, anzi non me ne curo. Tutto può farvi credere ch’io
sia capace anche di vendermi... e questo non mi offende,
perchè una volta di più confesso che la colpa è stata
mia. Vedete che parlo apertamente, come non ho fatto
<span class="pagenum" id="Page_195">[195]</span>
ancora. Però, se credete questo, v’ingannate. Non ho bisogno
di nulla: da casa mia ricevo tutto quanto m’occorre, potrei
ricevere molto più se volessi sottostare a certe discipline
familiari che son contrarie al mio carattere. Non siamo
ricchissimi, però vedete che mio fratello, per esempio, fa
una vita invidiabile. Se domani volessi maritarmi, potrei
scegliere, e scegliere bene, come ha fatto mia sorella, perchè
ho pure una sorella. Ma tutto questo non mi piace. Vi ho
già detto che sono una ragazza diversa dalle altre. Appunto
per le mie idee singolari, mi sono già messa in urto
con la mia famiglia; ho preteso ad una specie d’indipendenza,
ed avrei fatto anche di più, se non avessi paura
precisamente di mio fratello.
</p>

<p>
In tutto questo si sentiva la zampa d’Arrigo, ma era
detto bene, con disinvoltura, con un certo calor naturale
che ne accresceva la persuasione. Riprese:
</p>

<p>
— Che volete? Non mi sento nata per avere un marito
mediocre, molti bambini, e litigare con le serve come fa
mia sorella. Credo che nella vita ci sia di meglio, e, se
m’inganno, avrò il coraggio di non pentirmene. Sposarmi
o non sposarmi, questo forse non è l’essenziale. Voglio
amare, anzi tutto, ed essere amata, sopra tutto. Un giorno
o l’altro me ne andrò; farò probabilmente per qualcuno
quello che voi mi domandate ora; ma non per un uomo
il quale garbatamente mi offra un prezzo, dispostissimo
dopo, quando m’avesse innamorata e... sciupata, a lavarsene
le mani, continuando per la sua strada. Eh, mio caro,
ho vent’anni, ma conosco un po’ la vita!
</p>

<p>
Rafa l’ascoltava e la guardava, sorpreso e perplesso,
come alcuno che per la prima volta si trovi davanti all’aspetto
vero d’una persona male conosciuta.
</p>

<p>
— Ma io, — disse — non ho mai avute le intenzioni che
m’attribuisci, e quello che tu cerchi potrei appunto esser io.
</p>

<p>
La ragazza si passò l’ombrellino dietro la schiena, e tenendolo
a guisa di sbarra nella piegatura delle due braccia,
inarcò la sua bella persona, dondolandosi con una specie
d’insidia e lasciandosi venire a fior di labbro un sorriso
pieno d’ironia:
</p>

<p>
<span class="pagenum" id="Page_196">[196]</span>
</p>

<p>
— Tu?... — fece. — No! Voi non mi amate abbastanza
per questo.
</p>

<p>
Nella gabbia rugginosa i quattro fagiani si spulciavano
le penne antiche, lasciando pendere le code mozze con
una inerzia piena di malinconia.
</p>

<p>
Era il Maggio, il bel Maggio de’ fiori; le aiuole saltavano
fuor dal verde come smalto vivo; l’ombra, nelle
boscaglie, si colorava del color del sole.
</p>

<div class="chapter">
<p><span class="pagenum" id="Page_197">[197]</span></p>

<h2>VII</h2>
</div>

<p>
Tutt’e due sapevano che vedersi ancora voleva dire
buttarsi ciecamente nella perdizione del peccato. S’eran
divisi, l’ultima sera, con una specie di spavento, e però,
toccandosi la mano fredda, scambiandosi l’ultimo bacio
sul limitare della casa paterna, una promessa era corsa
fra loro, ineffabile, orrenda, non detta con parole, perchè
nessuna parola avrebbe osata profferirla.
</p>

<p>
— Quando?... — gli aveva ella domandato, serrandosi
contro di lui, tremandone come un’amante impaurita. Egli
voleva rispondere: «Mai più! mai più!» Ma sentì che
tutta la sua vita pendeva da quel desiderio, e le promise
un giorno prossimo, le suggerì di tacere.
</p>

<p>
— Addio... scrivi, — ella disse. Poi scomparve nel buio
delle scale.
</p>

<p>
Ma tutt’e due sentirono che il tormento cresceva, che
nessuna forza umana li avrebbe salvati più dal pericolo
meraviglioso nel quale si sentivano avvolti.
</p>

<p>
Quando il giorno fissato venne, Arrigo, si recò a prenderla,
mentre ancora, su la mensa paterna, il pranzo non era imbandito.
Per tutto il giorno Loretta era stata nervosa,
irritabile, insolente. Fin dal mattino aveva rimbeccata la
madre perchè questa si era permessa di osservarle:
</p>

<p>
— Tuo padre ha ragione. Arrigo ti dà troppi vizii:
teatri, cene... Vi sei stata pochi giorni fa; che bisogno
c’era di tornarvi oggi?
</p>

<p>
A colazione aveva coperto d’insolenze il fratello Paolo,
perchè questi, vedendo ch’ella non toccava cibo, si era
messo a borbottar sottovoce:
</p>

<p>
<span class="pagenum" id="Page_198">[198]</span>
</p>

<p>
— La signorina ha i vapori! Ormai per lei ci vogliono
le beccaccine e le lingue di pappagallo!
</p>

<p>
Loretta diede una scrollata di spalle, poi s’irritò. E
l’altro, più scherzevole, ripeteva: — Sì, ha i vapori! ha
i vapori!
</p>

<p>
Li aveva un poco infatti; era pallida come fosse incipriata,
con gli occhi divenuti più vasti e più lucenti; non
poteva star ferma; s’era pettinata male. Verso le quattro
del pomeriggio aveva cominciato a rivestirsi, piano piano,
con una infinità di cure; s’era tutta lavata, profumata, coltivata,
come un fiore prima di metterlo in vaso. Era stata
un’ora a lisciarsi i capelli, a strofinarsi le unghie; aveva
pure pensato ad annerirsi un po’ gli occhi, ma vedendo
che ciò le riusciva male, se li era nettati con un pannolino
umido. S’era messa la camicia più fina, le mutande più
adorne di pizzi, ed in particolar modo, prima di vestirsi,
s’era guardata nello specchio, tutta nuda, con un lungo brivido.
Nondimeno, a dispetto di tante cure minuziose, quel
giorno non era del tutto bella, non le riusciva d’esser
bella come di consueto.
</p>

<p>
Aveva passata qualche notte insonne, con il pensiero
torbido che le accendeva il sangue, facendola rivolger nel
letto e smaniare nelle dure pazienze della verginità.
</p>

<p>
Quando giunse Arrigo, ed appena intese il rumore del
suo passo, ella temette di non potersi levare, dubitò che
ognuno vedesse il suo turbamento, poichè si era sentita
il sangue scorrer giù dalle vene del viso.
</p>

<p>
Egli pure non aveva quella sua spavalderia consueta,
non era franco, si moveva e parlava con un certo impaccio,
evitava di guardare Loretta.
</p>

<p>
— Visto che sei pronta, ti conduco fuori a pranzo, se
vuoi...
</p>

<p>
— Ben volentieri, — ella fece.
</p>

<p>
Il padre, la madre, non osarono dir nulla; solo Paolo
osservò:
</p>

<p>
— Sarebbe più semplice che rimanessi qui anche tu.
Una volta ogni tanto non ti farebbe male.
</p>

<p>
— Verrò un’altra sera, se vi fa piacere, — Arrigo rispose
con una certa umiltà. — Questa sera fa così bel tempo,
che preferisco mangiare all’aperto.
</p>

<p>
<span class="pagenum" id="Page_199">[199]</span>
</p>

<p>
— Bene, bene; dicevo per dire.
</p>

<p>
Stavano mettendosi a tavola; Paolo era già seduto
davanti al suo tondo; aspettava. Padre e madre si tenevano
in piedi, un po’ irresoluti, come se ricevessero in casa
loro una visita inconsueta.
</p>

<p>
— Questo è mio padre e questa è mia madre, — pensò
Arrigo fugacemente, guardando i due poveri vecchi.
</p>

<p>
E una pietà nuova gli sorse dal cuore, acuta come una
sofferenza.
</p>

<p>
— Ti avverto, — riprese Paolo — che la «tua» Loretta
si dà certe arie addirittura da principessa. Cerca, se
puoi, di non scaldarle la testa.
</p>

<p>
Ella scattò su come una viperetta:
</p>

<p>
— No, mio bel signorino! la testa non me la scaldo, io!
Pensa tu piuttosto ad essere meno triviale, e ci guadagnerai.
</p>

<p>
— Insomma, caro Arrigo, — intervenne il padre, — la
mia casa è un inferno. Si sente sempre strillare. Che
brutta cosa!
</p>

<p>
E la sua mansuetudine si accontentò di questo calmo
lamento. Arrigo, preso da non so quale tenerezza improvvisa,
gli andò vicino e gli pose una mano su la spalla:
</p>

<p>
— Via, papà non ti crucciare. È la stessa cosa in tutte
le famiglie; quando si vive insieme c’è sempre qualche
contrasto.
</p>

<p>
— Bah!... — disse il vecchio a mo’ di conclusione, — se
voi ve ne andate, noi cominciamo a mangiare.
</p>

<p>
La domestica aveva portato la zuppiera e la madre versava
nelle fondine; poi tutti e tre curvarono le facce sopra
il fumo denso, che odorava, e cominciarono lentamente,
golosamente a mangiare.
</p>

<p>
L’antica tavola famigliare era troppo grande per quelle
tre persone; i posti vuoti vi lasciavano una specie di tristezza,
come se alcuno, che avrebbe dovuto esservi, ne
avesse disertato. Per primo se n’era andato il maggiore,
il primogenito, quello nel quale il padre si riconosce,
in cui la madre ricorda la sua prima carezza. Per lungo
tempo la sua seggiola era rimasta lì, davanti al posto
vuoto, al tovagliolo di bucato chiuso nell’anello d’alluminio,
quasi ch’egli potesse tornare di pasto in pasto; e
<span class="pagenum" id="Page_200">[200]</span>
non tornò. Poi se n’era andata la sorella maggiore, a farsi
un’altro focolare, con altri affetti; ed ora manifestamente si
allontanava l’ultima, quella che per ultima aveva allietata
la casa de’ suoi strilli, quella che ai vecchi ricorda più
da vicino la giovinezza ed è come l’ultimo fiore d’un
albero laborioso, il più fragile ed il più bello.
</p>

<p>
Se ne andava, e restavan i due vecchi ad ingoiare amaramente
il cibo greve, con un figlio taciturno, che forse
rimaneva, solo perchè sentiva il possesso, l’eredità della
casa, scendere nelle sue mani tenaci.
</p>

<p>
 Tra il fumo della minestra questi pensieri salivano alla
mente dei due vecchi, e rivedevano essi forse quella lor
stanza d’un tempo, quando intorno alla tavola quadrata
c’erano quattro testoline di bimbi, e bisognava gridare,
faticarsi, lavorar più duramente, ma ciò non era molesto,
se ad ogni tratto una vocina limpida si levava dalla nidiata
per chiamare: papà, mamma! con quell’accento infantile
in cui trabocca l’istintivo amore.
</p>

<p>
E pareva che, guardando Arrigo, entrambi gli dicessero
mutamente: «Sei stato tu! sei stato tu!»
</p>

<p>
— Non la ricondurre troppo tardi, — la madre disse
ad Arrigo. Ed il silenzio tornò nella stanza, rotto appena
dal rumore che i cucchiai facevano battendo le stoviglie
sonore.
</p>

<p>
Quando Arrigo e Loretta si trovaron nella strada, soli,
e si guardarono, la colpa ch’era già entrata nelle lor vene
li soverchiò entrambi di dolcezza e di paura. Non osarono
parlarsi a tutta prima. Loretta prese il braccio d’Arrigo e
s’avviarono lungo il marciapiede, fra la gente folta, a
passi frettolosi. Il rumore della contrada li stordiva; quello
stordimento era per entrambi delizioso.
</p>

<p>
— Dove andiamo? — domandò infine Loretta.
</p>

<p>
— Camminiamo. Ancora è presto, — egli rispose con
una voce assorta.
</p>

<p>
La serata era dolce, un po’ snervante, piena di languori.
Navigavano per l’aria quasi ferma certe larghe ondate di
vapori biondi, che oscillavano vicino ai tetti e salivano alte
nello spazio, facendosi più rare, più tenui, fino alle prime
stelle. In quella vaporosa pigrizia dell’aria i vasti romori
<span class="pagenum" id="Page_201">[201]</span>
delle cose parevano accrescersi d’una maggiore sonorità.
Tutto quanto aveva un’anima, reale o fittizia, era nella
pienezza della sua vita; ogni cuore si sentiva spinto a
desiderare più in là di sè stesso.
</p>

<p>
Avevano da poco acceso i lampioni, che splendevan
d’una luce quasi azzurra sotto il cielo ancora intenso di
trepidazione solare; alcune finestre chiuse raccoglievan
nelle vetrate i fuochi e le raggiere del tramonto.
</p>

<p>
— Com’è bello camminare a quest’ora, — disse Loretta
al fratello, serrandogli fin poco il braccio, su cui pesava.
</p>

<p>
— Ti piace? — egli domandò, trasfondendo in queste
due parole così brevi tutta la dolcezza che gli traboccava
dall’anima.
</p>

<p>
— Sì, mi piace; con te mi piace. — E dopo una pausa
continuò: — Sai?... ho tremato tutto il giorno....
</p>

<p>
— Perchè hai tremato?
</p>

<p>
— Pensavo che tu verresti... — ella confessò, piegando
il viso.
</p>

<p>
Egli ebbe un movimento nervoso e disse:
</p>

<p>
— Era meglio dimenticare.
</p>

<p>
— Ah, no!
</p>

<p>
In quei pochi minuti ch’eran vicini si sentivano già
presi, avvinti l’uno all’altra, e soffrivano e godevano d’una
gioia ch’era dolore.
</p>

<p>
Stavano bene insieme: lei bionda e sottile, armoniosa;
lui, con la sua persona elegante, con il suo passo franco.
Molta gente si voltava a guardarli.
</p>

<p>
Giunsero nelle strade più centrali; Arrigo le disse:
</p>

<p>
— Non mi dare il braccio. — Ella obbedì senza rispondergli;
ma gli rimase vicina.
</p>

<p>
Entrarono da un fiorista a comprare fiori; poi, camminando,
si fermavano a guardare i negozi dalle mostre
scintillanti. Arrigo salutava molta gente. Loretta ogni volta
gli domandava: — Chi è?
</p>

<p>
Allora egli diceva un nome, una frase che dipingesse
la persona, uno di quei riassunti schematici ed incisivi
che valgon meglio d’una lunga biografia.
</p>

<p>
Un tale: — si fa chiamare avvocato, ha una bella
moglie, sua moglie ha un amante ricco, egli lo sa.
</p>

<p>
<span class="pagenum" id="Page_202">[202]</span>
</p>

<p>
Un altro: — ha dovuto lasciar l’esercito per debiti; a
teatro prende solo il biglietto d’ingresso e fa visite in tutti
i palchi; la notte gioca, e vince sempre.
</p>

<p>
Un terzo: — ha una scuderia da corse che gli costa
cara, ma dicono che faccia anche l’usuraio, così riesce a
pagarne le spese.
</p>

<p>
E via di séguito.
</p>

<p>
Su lo stesso marciapiede passarono due donne elegantissime,
provocanti. Vedendo Arrigo gli sorrisero; Arrigo,
a sua volta, non salutò, ma sorrise. Restò dietro i loro
passi un lungo solco di forte profumo. Loretta si rivolse
a guardarle; domandò:
</p>

<p>
— Le conosci?
</p>

<p>
— Sì.
</p>

<p>
— Chi sono?
</p>

<p>
— Quella di destra era una mima: adesso è mantenuta
da Rinaldo Bastìa, un fabbricante di cornici, padre di quel
Bastìa che s’è ammazzato pochi mesi or sono. L’altra è una
che vive di rendite... rendite giornaliere, quando ne trova.
</p>

<p>
— Sono due belle donne.
</p>

<p>
— Peuh, non c’è male!
</p>

<p>
— Perchè ti hanno sorriso a quel modo?
</p>

<p>
— Che modo?
</p>

<p>
— Non saprei; come se avessero qualcosa da dirti.
</p>

<p>
— Non saprei; per abitudine forse.
</p>

<p>
— Sei stato amante anche di quelle?
</p>

<p>
— Amante no; ne ho conosciuta una, la mima, qualche
anno fa.
</p>

<p>
Loretta rimase un momento a riflettere, poi disse;
</p>

<p>
— Ma che piacere provi tu nel cambiare tante donne?
</p>

<p>
Arrigo si mise a ridere.
</p>

<p>
— Lo stesso piacere, — disse — che voi donne provate
a cambiar d’abiti.
</p>

<p>
La sorella non fece altri commenti.
</p>

<p>
Dopo aver taciuto qualche tempo, e quasi di malumore,
disse:
</p>

<p>
— Io, per esempio, se avessi un amante, sarei molto
gelosa.
</p>

<p>
— Ah, sì? — esclamò Arrigo, guardandola. — E cosa
faresti?
</p>

<p>
<span class="pagenum" id="Page_203">[203]</span>
</p>

<p>
— Non so cosa farei; credo non sia possibile saperlo
prima, ti pare?
</p>

<p>
Poi gli domandò ancora:
</p>

<p>
— Le amanti che hai avute eran gelose di te?
</p>

<p>
— Sì, tutte! — egli fece con spontaneità.
</p>

<p>
— E tu?
</p>

<p>
— Io?....
</p>

<p>
Di nuovo guardò la sorella, attentamente, lungamente,
poi le riprese il braccio, poichè la dolce ora del crepuscolo
andava mano mano facendosi buia. Le confessò:
</p>

<p>
— Vedi, per ingelosirsi, bisogna essere innamorati. Io,
veramente, non lo sono stato ancor mai.
</p>

<p>
Ella gli fu riconoscente di questa risposta e n’ebbe una
gioia visibile, pur tacendo.
</p>

<p>
Andarono avanti, attraversarono una piazza, presero
un’altra via.
</p>

<p>
— Come sarei contenta se tu volessi bene a me... — diss’ella,
piano, chinando la faccia, per nascondere la bocca
che profferiva quelle parole.
</p>

<p>
— Ma te ne voglio, Lora, — egli rispose.
</p>

<p>
— No... dev’essere un’altra cosa... non lo diresti così.
</p>

<p>
— Come dovrei dirlo?
</p>

<p>
— Niente, non dire niente.
</p>

<p>
Ella improvvisamente si sentì piena di tristezza; nella
sua voce tremava quasi un dolore.
</p>

<p>
— Vuoi che andiamo a pranzo? — domandò Arrigo.
</p>

<p>
— Andiamo.
</p>

<p>
— Ti condurrò in una trattoria che non conosci; è fuori
di porta, in mezzo alla campagna, e le tavole sono in giardino.
Vuoi?
</p>

<p>
— Sì, Rigo.
</p>

<p>
Salirono nella prima vettura che trovarono, senza badare
al vetturino, che, malcontento della corsa troppo
lunga, non cessava dal bestemmiare tra i denti. Piano
piano, su gli aspri ciottoli, il cavalluccio cominciò a trottare.
</p>

<p>
Ora qualche strato di nebbia rosea intorbidava la trasparenza
del cielo; pioveva per intorno una chiarezza pervasa
d’ombre; lungo una strada fiancheggiata d’alberi li investì,
li ravvolse, li inebbriò, il profumo dei tigli che fiorivano.
</p>

<p>
<span class="pagenum" id="Page_204">[204]</span>
</p>

<p>
Loretta si era tolto un guanto, aveva preso una mano
del fratello ed intrecciava le dita nervosamente nelle sue.
</p>

<p>
— Ho quasi voglia di piangere... — confessò con una
voce tormentata.
</p>

<p>
— Perchè, Lora?
</p>

<p>
— Non so... non so; oppure non te lo posso dire...
</p>

<p>
— Non dire niente, Lora, ma non piangere, — fece Arrigo,
tentando con ogni sforzo di reprimere la sua commozione.
E le carezzò la mano.
</p>

<p>
— Perchè mai non sono più allegra come l’altra volta?
</p>

<p>
— Invece devi essere allegra! dobbiamo ridere! Non
pensare ad altro.
</p>

<p>
Ella si tese a lui come per fargli conoscere il suo
amore.
</p>

<p>
— Vorrei che tu mi volessi bene... — disse di nuovo,
tutta fremente, in un bisbiglio. — Ma invece questo non
può essere... È vero che non si può?
</p>

<p>
Egli le rispose con serrarle una mano, e, turbato, non
aggiunse parola.
</p>

<p>
— Senti, — fece Loretta, — spiégami una cosa. Perchè
io, che sono tua sorella, voglio bene a te?
</p>

<p>
— Taci, non dire così.
</p>

<p>
— Ma è vero! Se fosse una cosa brutta, come pare a
noi, essa non accadrebbe. Invece, vedi, tutto quello che
potrei sentire per un altro, per un estraneo, lo sento per
te. Mi fa male, molto male...
</p>

<p>
— Loretta, mia Loretta... — egli mormorò con una trepidazione
paurosa.
</p>

<p>
— No, sii buono, voglio parlare, voglio parlarne con te.
</p>

<p>
Lasciò la sua mano, e raccostatasi a lui, gli sfasciò, gli
ravvolse il braccio con il suo braccio morbido.
</p>

<p>
— Questo amore mi ha presa tutta in un momento... prima
non lo sapevo.
</p>

<p>
Si protese a lui, così che gli moveva sul fiore della bocca
i riccioli della sua fronte bionda, e pregò sottovoce:
</p>

<p>
— Dammi un bacio... piano, piano... Fa buio, nessuno
vede...
</p>

<p>
Le loro bocche innamorate s’incontrarono, godettero
tutto il dolore del male che li struggeva.
</p>

<p>
<span class="pagenum" id="Page_205">[205]</span>
</p>

<p>
E andarono via lentamente, al trotterello del cavallo
stanco, per corsìe diritte, per strade oblique, per vicoli
tortuosi, penetrando nel dedalo della città crepuscolare
che or si costellava di lumi, come un immenso naviglio
fermo su l’ancoraggio notturno. Quando furono di là dalle
barriere, nelle zone del suburbio che quasi non conoscevano,
parve ad entrambi d’esser giunti assai lontano da
quella grande ostile città che li teneva prigionieri, sottomessi
al divieto, e parve loro d’esser come due sconosciuti
per una terra quasi straniera, liberi finalmente dalle intollerabili
sorveglianze altrui.
</p>

<p>
Nella dolce serata primaverile il suburbio era spesso di
gente, uscita fuori da’ formicolai di cinque piani o dalle
piccole decrepite case, per gremir la strada con tutte le
figliolanze, dopo le parche cene. Era vigilia di festa,
un sabato sera; le comitive inauguravan per ogni contrada
l’allegrezza del giorno domenicale. Le trattorie,
le taverne, le sorbetterie riboccavan di gente, assiepavan
di tavolini il marciapiede popoloso. Alle porte dei teatri
e dei balli suburbani s’addensava una baraonda irrequieta
levando alto il frastuono della sua tumultuosa ilarità.
</p>

<p>
Su l’ingresso dei cinematografi, sfavillanti d’una luce
quasi violetta, gli strilloni dalla tunica o verde o rossa,
dalla voce rauca, dalle maniere ciarlatanesche, alternavan
le lor grida strabilianti adescando la folla con manifesti
atroci e cartelli sanguinolenti come il paniere del boia.
</p>

<p>
Ogni tanto una chitarra sbucava da una contrada buia,
un fonografo urlava la sua canzone asmática, un bambino
picchiato strillava da una portineria, come un’anima dannata.
</p>

<p>
E il cavalluccio trottava; il cavalluccio insensibile ai
tepori della primavera, ugualmente stracco e rassegnato
nelle intemperie dell’inverno come nelle canicole dell’estate,
zoppiccava sul sasso nemico, piano piano, con
quella irremovibile filosofia che vien dopo la disperazione;
povera vecchia macchina fatta d’ossa e di dolori,
indifferente alle stratte, alle frustate, alla premura de’
clienti, quasichè sapesse ormai che tutto il suo destino era
di camminare, a forza d’inciampi e di asma, piano, ma
camminare.
</p>

<p>
<span class="pagenum" id="Page_206">[206]</span>
</p>

<p>
La campagna vicina mandava tra l’ultime case qualche
odore agreste, e già compariva tutta sgombra, quasi ravvolta
in un’aria violacea, per le contrade laterali che non
erano più selciate. In una d’esse il vetturino svoltò.
</p>

<p>
— Non sono mai venuta fin qui, — disse Loretta. — Sembra
d’essere in campagna; senti che buon odore!
</p>

<p>
Avevano falciato qualche prato là intorno; i mucchi
dalla fienatura odoravano di fragranze vegetali nella sera
primaverile. Anche il ronzino, a quell’odor di maggengo
saporito, pareva sentirsi dilatare nei fianchi magri l’anima
ingorda, e puntava più forte. Il vetturino si cacciò un
mozzicone di sigaro fra i denti e prese a canticchiare;
con la frusta schioccante accompagnava la sua monotona
cantilena. Questo fece ridere Loretta.
</p>

<p>
— Com’è buffo! — disse piano al fratello. E gli si accostò,
con una piccola risata, che gli diede in faccia il
suo fresco respiro.
</p>

<p>
Egli non parlava; una specie di torpore, una sensazione
mai conosciuta fasciava dolcemente il suo spirito
comunicandogli una stanchezza fisica, una specie di sensuale
abbattimento. Per una breve ora gli piaceva scordare
che la sua piccola compagna, colei della quale era dolce
sentirsi il braccio sotto il braccio ed il respiro nel viso,
fosse la sua medesima sorella, uscita dal grembo medesimo
che aveva data la vita, nutrita con lo stesso latte,
cullata nella medesima cuna: la figlia del suo padre e
della sua madre, la sorella germana.
</p>

<p>
Egli aveva nel medesimo tempo un immenso orrore,
un orrore inconsapevole, di sè stesso, e in ciò trovava
nondimeno la sua più forte voluttà. Gli piaceva udirla
parlare; quella voce, che gli pareva di non aver conosciuta
mai per l’addietro, gli entrava sin nell’intimo del
cuore prodigandogli quasi una lenta ed affaticante carezza.
Ch’ella dicesse di amarlo, ch’ella osasse dirgli che lo
amava, che il suo desiderio gli fosse così palese, così
pronto a lasciarsi cogliere, ch’ell’avesse un bisogno quasi
malato di fasciarsi intorno alla sua persona e fargli sentire
la trepidazione delle sue morbide membra ancor intatte,
ch’ella parlasse a lui come al suo primo innamorato...
<span class="pagenum" id="Page_207">[207]</span>
tutto questo lo stordiva, lo tentava, lo inebbriava, metteva
nel suo cuor forte una pulsazione veemente, nelle sue vene
concitate un brivido quasi di terrore, ne’ suoi nervi rudi
una specie di tormento, del quale assaporava con lentezza
tutta la perversità.
</p>

<p>
In lei veramente era il possesso vietato, era la gioia
che non doveva conoscersi, era il delitto e la somma
voluttà.
</p>

<p>
Quand’ella gli parlava d’amore, avrebbe voluto a sua
volta, risponderle: «Sì, ti amo! sei la prima che amo, la
sola che potrò mai amare... Tu muovi dentro di me una
gran tempesta che m’inebbria...» Ma di questo si vergognava,
e le parole che suonavan dentro gli parevano impossibili
a dirsi. Allora taceva, lasciando a lei che parlasse,
a lei, poich’era quasi una bambina, una piccola bambina,
e tutto poteva dire.
</p>

<p>
Ma solo nel chiamarla, nel parlarle, nel profferire il
suo nome, egli metteva un infinito amore. Non era più
solamente il desiderio di lei, quel desiderio veemente che
l’aveva assalito, facendolo schiavo e torcendolo fino al dolore;
adesso era qualcosa di più, una specie di tristezza,
un furor chiuso e torbido, che lo possedeva sin
nell’intimo e lo feriva come una spina infittagli nel cuore.
</p>

<p>
Egli, che non aveva mai affrontata la propria coscienza,
aveva ora paura di sè. Temeva qualcosa d’oscuro; c’era
fra lui e lei una forza indefinibile, ignota, che lo atterriva;
sopra il suo colpevole amore pendeva quasi una
minaccia più che umana. Voleva esser aspro, e non gli
riusciva che d’esser dolce; voleva non guardarla, ed i suoi
occhi, senza volerlo, andavano incontro a’ suoi. Quand’era
pur lontano e distratto, ne aveva senza tregua l’immagine
fissa nella mente. Voleva pensare ad altre donne, ad altri
amori, ed ella furtivamente gli si annidava tra le braccia
con una promessa più forte; voleva respingerla da sè,
quasi per purificarsi di questa colpa, e la colpa gli ritornava,
gli affluiva nel cuore per tutte le vene, come un’ondata
di voluttà.
</p>

<p>
Il cavalluccio trottava; la campagna uguale riposava
dal lavoro diurno, rotta dai casolari, percorsa dalle strade,
<span class="pagenum" id="Page_208">[208]</span>
segnata dalle siepi. Qualche filare di pioppi, traverso la
vaporosa pianura, s’allontanava a perdita d’occhio nella
notte bianca. Dietro loro si addensava la città, sovrastata
da una luce rossastra, ch’era, nell’aria ferma, il riflesso
delle sue molte luci.
</p>

<p>
Di là da una siepe videro un gregge di pecore che pernottava;
s’era sparso nel praticello, a piccoli gruppi, e
biancheggiando vi dormiva. Il cane accorse su la proda,
tutto ispido, ed abbaiò.
</p>

<p>
— Guarda, — disse Loretta con un’ammirazione infantile, — guarda
come sono bianche e come dormono
vicine.
</p>

<p>
Quelle pecorelle addormentate davano al suo cuore di
bimba una tenerezza singolare. Soggiunse:
</p>

<p>
— La vita nelle campagne dev’essere migliore che nelle
città. Perchè non mi porti via, Rigo?
</p>

<p>
— Portarti via? Ma dove?
</p>

<p>
— Dove non importa. Una settimana sola. Vorrei fare
un piccolo viaggio con te, starti vicina sempre, giorno
e notte, non lasciarti mai, giorno e notte... Che felicità,
pensa!
</p>

<p>
Il fratello scosse il capo, e tacendo le diede una carezza
sul dosso delle mani, poi su le ginocchia.
</p>

<p>
— Portami via... — ella disse ancora, supplichevole.
</p>

<p>
— Non si può.
</p>

<p>
Incontrarono in quel punto un’allegra comitiva che
tornava in città cantando. Apparve di lontano un villaggio,
e, prima del villaggio, dietro una casa, un gruppo
d’alberi folti ove brillavano molti lumi.
</p>

<p>
— Vedi: è là che si pranza, — disse Arrigo segnando
il chiarore. — Viene molta gente in estate perchè vi si
mangia bene.
</p>

<p>
Giunsero. Un cameriere di onesti modi si avanzò dalla
soglia incontro ai sopraggiunti.
</p>

<p>
— Vuoi aspettarci? — domandò Arrigo al vetturino. — Ti
farò pranzare.
</p>

<p>
L’uomo guardò la sua bestia con un’aria misericordiosa:
</p>

<p>
— È sotto da nove ore... — disse; — dovrei andarlo
a cambiare.
</p>

<p>
<span class="pagenum" id="Page_209">[209]</span>
</p>

<p>
Ma poi, più che il suo paterno amore per l’animale
stracco, potè la golosità del pranzo promessogli, e rispose
con aria di condiscendenza:
</p>

<p>
— Bene, se proprio vuole, posso anche aspettarli.
</p>

<p>
Entrarono, traversarono alcune sale ingombre di tavolate
chiassose, giunsero nel giardino e sedettero sotto il
pergolato.
</p>

<p>
— Com’è bello qui! — fece Loretta, guardandosi attorno.
</p>

<p>
Gli alberi alti, collegati da una intelaiatura di fil di
ferro, formavano una specie d’immenso padiglione, percorso
da un glicine tutto fiorito. Fra i densi grappoli turchini
i lampioni elettrici divampavan d’una luce intensa,
quasi violacea, nella quale turbinavano a sciami le farfalle
notturne.
</p>

<p>
L’odor soave del padiglione fiorito si respirava con l’aria,
lo si assorbiva come una bevanda, e l’abbondanza di quella
fioritura che s’arrampicava intorno a tutti i tronchi, si
addentrava nel folto dei rami, correva per i pergolati, si
lanciava da un albero all’altro, dall’uno all’altro lampione,
assalendo la casa, le finestre, le ringhiere, parendo ne’ suoi
mille fiori non essere che un solo fiore, dava a quel rustico
giardino l’apparenza d’una corte azzurra nel mezzo d’un
bosco incantato.
</p>

<p>
Sotto i pergolati erano in un gran numero le comitive allegre
che pranzavano e banchettavano; quasi tutta gente ricca
del suburbio, festeggiante il sabato sera. Quel buon sangue
popolano, acceso dal vin forte, scoppiava in risate sonore;
i camerieri affaccendati passavano portando piatti fumanti;
i bicchieri e le posate mandavano un allegro tintinnire.
Nel fondo, sopra un terreno ben rischiarato, alcuni uomini
in maniche di camicia stavano giocando alle bocce; altri,
raccolti in gruppo, commentavano i colpi. Al primo piano
della casa, in una sala che aveva le finestre aperte verso
il terrazzo, si danzava gaiamente al suono d’un pianoforte.
</p>

<p>
Un’ondata d’allegria pervase i loro giovani cuori, perchè
ognuno può sovente annullare l’anima propria per ricevere
l’altrui, sopra tutto quella dei semplici, che sono i più comunicativi.
</p>

<p>
<span class="pagenum" id="Page_210">[210]</span>
</p>

<p>
Eran un po’ storditi entrambi di quella passeggiata serale
per le campagne semibuie; avevan nel cuore e negli
occhi il fantasma della lor colpa imminente, soffrivano
entrambi il dolore dell’amore. Si erano sentiti per un momento
soli nel mondo, affacciati sopra un pericolo, sopra
una tentazione, che superava i loro pavidi sensi; — ed
ecco si trovavano in un giardino pieno di gente, di gente
un po’ triviale, che mangiava con robusta fame, parlando
e ridendo forte; la luce aveva abbagliato i loro occhi un
po’ torbidi, l’odore delle vivande aveva solleticato i loro
stomaci sani, e la musica trascinante che veniva dal terrazzo,
e le coppie danzanti che si vedevan passare dietro le
finestre in un fascio di luce, avevano dato ad entrambi
il desiderio di allacciarsi l’uno all’altra, ben vicini, ben
forte, e buttarsi a cuor perduto in quel ballo, e non aver
più paura di quel loro amore che li faceva tremare.
</p>

<p>
Arrigo diede un piccolo colpo sul piatto vuoto, che gli
luccicava davanti, e disse:
</p>

<p>
— Ho fame!
</p>

<p>
Prese un pane, lo ruppe. Loretta cominciò a sbottonare
il guanto che ancora le calzava la mano destra sino a
mezzo l’avambraccio, se lo fece scorrere in giù lentamente,
ne trasse fuori le dita ad una ad una, si guardò la mano,
sopra e sotto, l’intrecciò con l’altra su l’orlo del piatto.
Quella sera ella non portava il braccialetto di Rafa; i suoi
due polsi nudi, minuscoli, eran densi di vene; la luce
obliqua li dorava d’una biondezza tenue. La sua faccia un
po’ stanca prendeva un bel colore, tutto da lei spirava
quella indefinibile seduzione che la donna comunica quando
ha molto pensato all’amore.
</p>

<p>
Mentre il cameriere imbandiva, si misero a guardare i
loro vicini e riderne.
</p>

<p>
Una donna esageratamente grassa e rubiconda eccitava
l’ilarità di Lora. Sedeva nel mezzo d’una tavolata numerosa,
ov’eran molti bimbi che cicaleggiavano sbrodolandosi
il mento con le salse gocciolanti. E le mamme a rimbrottarli,
e gli uomini a lanciar loro qualche scappellotto. La
grassa commensale portava una camicetta scollata, d’una
seta a pallottole bianche su fondo blu; era forse una ricca
<span class="pagenum" id="Page_211">[211]</span>
bottegaia, che andava in bagordo, il sabato sera, con tutto
il parentado.
</p>

<p>
— Sa, — diceva il cameriere ad Arrigo, — abbia pazienza
per stasera, signor conte! Il sabato viene tanto
popolo che non si ha tempo di servire come si deve. Ma
nei giorni della settimana è tutt’altra cosa. Poi, se volesse
telefonar prima, si potrebbe prepararle qualche piatto speciale.
</p>

<p>
Un bimbo, col tovagliolo annodato intorno alla gola, si
mise a correre fra i tavolini per acchiappare una farfalla
moribonda. Capitò vicino alla tavola d’Arrigo e il cameriere
lo frustò via col tovagliolo, quasi fosse un can randagio.
</p>

<p>
Ella rideva del cameriere, del bimbo, della farfalla e
della donna grassa; rideva di tutto, per una súbita gioia
ch’era entrata in lei. Nella luce azzurra che pioveva dall’alto,
i suoi lineamenti si avvolgevano d’un contorno
quasi vaporoso, i capelli biondi le facevan cadere una
leggera nube su la fronte.
</p>

<p>
Ma quest’allegrezza fu breve; breve per entrambi. A
poco a poco furono lontani da quella gente, da quel frastuono,
si ritrassero in un mondo loro, temendo quasi che
alcuno ve li sorprendesse, mentre ambedue, per una onestà
inconsapevole, si ribellavano contro la forza del loro così
perverso amore.
</p>

<p>
Noi abbiamo talvolta, nel nostro pavido istinto, una certa
riluttanza davanti alla felicità, e nulla è così sbigottito come
un’anima semplice che s’affacci sopra un grande peccato.
</p>

<p>
Il pranzo era finito: portavano i dolci; il caffè versato
fumava nelle tazze. Dall’alto era caduto su la tovaglia
qualche fior di glicine; alcune piccole zanzare, contorte
dall’agonia, si dibattevano fra le briciole, senza più volo.
</p>

<p>
— E Rafa? — disse Arrigo improvvisamente.
</p>

<p>
— Oh, non parlarmi di lui ora! — ella esclamò con un
gesto vivace. — Non lo posso più soffrire!
</p>

<p>
Egli ebbe la vanità o la crudeltà di domandarle:
</p>

<p>
— Perchè?
</p>

<p>
Ella fece un gesto vago.
</p>

<p>
— Forse non puoi comprendere... Nessuno di voi può
comprendere il cuore d’una fanciulla.
</p>

<p>
<span class="pagenum" id="Page_212">[212]</span>
</p>

<p>
— Oh, come parli! — egli esclamò sorridendo.
</p>

<p>
— Perchè? ti faccio ridere?
</p>

<p>
Il fratello si mise a guardarla, fissamente, insidiosamente,
con un’espressione ambigua; ella sostenne un poco il suo
sguardo, poi chinò la faccia nell’ombra del cappello.
</p>

<p>
— Se mi guardi così, Rigo, mi fai arrossire...
</p>

<p>
— Sei tanto bella, fiore mio!... — egli esclamò, piegandosi
un poco verso di lei, come attratto dal respiro della
sua bocca.
</p>

<p>
Ed ella gli sorrise dal volto chino.
</p>

<p>
— Ma se non ti piaccio... — mormorò, con una civetteria
timida.
</p>

<p>
— Sei tanto bella! — diss’egli ancora; — tanto, che
mi fai male...
</p>

<p>
Ella non aveva pudore; sollevò la faccia, la sua bocca
rise, viva, invermigliata, piena di colpa. Le splendevan gli
occhi: non aveva pudore.
</p>

<p>
— Ed allora perchè?... — fece con esitazione.
</p>

<p>
— Cosa dici?
</p>

<p>
— ... perchè non mi vuoi?
</p>

<p>
La domanda era tanto grave, ch’ella stessa tornò a nascondersi.
L’altro nulla rispose; accese una sigaretta, quasi
volesse ubbriacarsi di fumo.
</p>

<p>
Poi, quand’ella non si aspettava più nessuna risposta:
</p>

<p>
— Perchè sei mia sorella, — disse.
</p>

<p>
Ella si strinse nelle spalle, meditò.
</p>

<p>
— Questo nome ti pare così terribile?
</p>

<p>
— Sei una bambina, — egli osservò gravemente.
</p>

<p>
— Una bambina?... — E sorrise crollando il capo. — No,
piuttosto un’altra cosa, molto semplice: soffro e non
voglio più soffrire. Voglio bene a te, a te solo, e chiunque
tu sia, voglio bene a te! Infine, di cosa mi rimproveri?
Perchè sento questo amore? Ma non è mia colpa. Forse
perchè ne parlo? Ma che servirebbe il tacere, se tu, che
pure taci, non fai che pensare continuamente alla stessa
cosa?
</p>

<p>
E le sue piccole mani si allacciarono strettamente alle
mani di lui, che non sapeva rispondere, che non osava più
guardarla. Poi divenne mansueta, persuadente, insistente:
</p>

<p>
— Ascóltami, Rigo, ascóltami! Quel coraggio che dovresti
<span class="pagenum" id="Page_213">[213]</span>
avere tu, l’ho avuto io per la prima. Ora non condannarmi:
aiutami! V’è una certa paura in tutto questo,
è vero, ma bisognerà pur vincerla...
</p>

<p>
Egli la guardò stupefatto.
</p>

<p>
— Non bisogna vincerla, — disse oscuramente. — Anzi
bisogna guarirne.
</p>

<p>
— È dunque un male così grande?
</p>

<p>
— Sì, un orribile male. Anche il parlarne, anche il pensarvi
è male.
</p>

<p>
— No, — ella disse con fermezza. — No!
</p>

<p>
— Vedi, se tu potessi avere un altro nome che il nome
di sorella... Non senti come suona male su la mia bocca?
</p>

<p>
— Un nome!... cos’è un nome? — ella fece.
</p>

<p>
— Ma è tutto, poichè vuol dire qualcosa, poichè racchiude
il peccato più grande che vi sia nell’amore.
</p>

<p>
Ella ebbe un gesto vago, ed un sorriso.
</p>

<p>
— Non importa, — rispose. — Io non ti considero per
tale; non sento affatto che tu sia mio fratello. Paolo è
mio fratello, tu no. È una cosa del tutto diversa. Non mi
ricordo nemmeno più com’eri, quand’eri mio fratello, cioè
quand’eravamo bambini. Ora tu sei un altro.
</p>

<p>
Fece una pausa, indi ricominciò:
</p>

<p>
— Del resto è naturale che fra noi ci sia una differenza.
Tu hai avute tante altre amanti, sei stato carezzato,
baciato, adorato da tante... Quello che puoi avere
per me somiglia tutt’al più al desiderio che potresti avere
d’un’altra. Invece io...
</p>

<p>
— No, Lora, questo non lo dire! non lo dire! È assurdo!
Ma dunque non vedi che faccio sopra me stesso
uno sforzo terribile per salvarti?
</p>

<p>
— Per salvarmi? Per salvarmi, dici? Ma io non voglio
essere salvata! A che scopo? Perchè un giorno magari
mi prenda Rafa, od un altro come Rafa? Io sono libera,
capisci? padrona di fare con me quello che voglio. E son
io che ti cerco, non tu. Se hai paura del rimorso, io lo
voglio portare tutto su me stessa. Guarda: ragiono freddamente,
so quel che dico. Amo te, voglio esser tua;
solo questo mi piace. Voglio carezzarti, farmi carezzare,
viverti vicino, essere innamorata di te, gelosa di te... E
son io che voglio, non tu; io sola... ti basta?
</p>

<p>
<span class="pagenum" id="Page_214">[214]</span>
</p>

<p>
Egli guardò quella fanciulla di vent’anni, quel fiore semplice,
che aveva un cálice così profondo e maturo, così
odoroso e perverso. Una specie di ammirazione tacita
nacque in lui, come se ne avesse paura.
</p>

<p>
— Loretta, — egli disse, — alla tua età non si può
saper ancora cosa è bene e cosa è male, o per lo meno
qual è il male troppo grande.
</p>

<p>
— Il male troppo grande è non avere il coraggio d’essere
felici, — ella disse, inconsapevole forse delle sue
parole.
</p>

<p>
Entraron due giovini bellimbusti, allegri e chiassosi, che
imbaldoriavano quella sera in compagnia di due cortigianelle,
così rosse di belletto e così eccentricamente vestite,
che molti, fra que’ satolli borghesi, ebber l’aria di
scandolezzarsene. Le due ragazze ciarliere, tenendosi al
braccio dei lor galanti, camminavan sui tacchi alti con un
passo dinoccolato ed uno sconcio dimenìo dell’anche, ogni
tratto scoppiando in certe risate stridule che ferivano i
timpani altrui come la nota falsa d’una chitarra scordata.
Eran gaudenti o nottambuli di basso ceto e donne di bassa
galanteria; adocchiaron passando la tavola d’Arrigo; un
d’essi lo salutò. Conoscenze antiche, forse del tempo ch’egli
tavernava con una cricca di fannulloni equivoci per le
bottiglierie malfamate. I sopraggiunti sedettero ad una tavola
vicina e si misero manifestamente a parlar di lui.
Arrigo, intuendo i loro discorsi, per la prima volta si doleva
che lo avessero sorpreso in quella trattoria campestre,
quasi clandestina per un giovine signore, e sorpresi
lor due soli, che parevano amanti, che dovevano a tutti
parer amanti, e forse portavano impressa nel viso l’incancellabile
ombra del loro peccato.
</p>

<p>
Loretta capì che qualcosa lo molestava e domandò:
</p>

<p>
— Chi è quel tale che t’ha salutato?
</p>

<p>
— Un avvocatello senza clienti, — rispose Arrigo; — un
brutto tipo.
</p>

<p>
— E quelle due ragazze?
</p>

<p>
— Oh, non saprei!
</p>

<p>
— Discorrono di noi
</p>

<p>
— Me ne sono accorto.
</p>

<p>
<span class="pagenum" id="Page_215">[215]</span>
</p>

<p>
— Cosa posson dire?
</p>

<p>
— Nulla di buono, certo. Mi spiace molto che ci vedano
insieme, perchè il mondo certe cose le indovina, e Dio
sa come.
</p>

<p>
— Credi?
</p>

<p>
— Non costoro, forse; ma quando ci saremo fatti vedere
troppe volte insieme, qualche altro, chissà mai...
</p>

<p>
— Bene, in séguito vi penseremo.
</p>

<p>
Entrambi tacquero. Nel giardino le risate squillavano;
chi aveva troppo mangiato lasciava che il proprio stomaco
operasse in pace la fatica della digestione; frattanto, nel
calor del vino, si tenevan propositi gai. Ai bimbi s’era
lasciata la briglia sul collo e scarrieravano con alti gridi
sotto i pergolati; uomini e donne, con quella vampa di
ardore nel viso che vien dal cibo soverchio e dal generoso
vino, riversavan su le tavole ancor ingombre il sale dell’aneddoto,
il pepe della barzelletta grassa. I mariti, gli
amanti, gli innamorati pensavano alla notte vicina.
</p>

<p>
Su in alto si danzava. Quel flutto di musica un po’ tempestosa
traboccava sul terrazzo dalle finestre aperte; ogni
tanto una ragazza vi si affacciava, tutta accaldata, i capelli
in disordine, con un amator mellifluo che le stava intorno.
Respiravan una boccata d’aria, e via di nuovo, strettamente,
accanitamente, nel tramestìo della danza.
</p>

<p>
Ogni tanto, se il vento serale passava con una larga
ondata sul padiglione in fiore, tutti quei grappoli azzurri,
esuberanti e grevi come la più ricca vendemmia, spandevan
sopra il giardino un lungo e profumato brivido, lasciavan
cadere a scosse qualche fiore morto, che lungamente
strisciava su la ghiaia, di qua, di là, dappertutto,
con un prolungato fruscìo.
</p>

<p>
Tre girovaghi entrarono, e nelle pause del pianoforte si
misero a cantar serenate.
</p>

<p>
Que’ due che s’amavano, d’un tratto non parlarono più.
</p>

<p>
La sera, e la musica, e quel profumo d’aperta campagna,
tormentavan la tristezza del loro sogno nascosto. Volersi
bene era triste, desiderarsi era un grande peccato, rifiutarsi
l’uno all’altra era più che soffrire...
</p>

<p>
Egli chiamò il cameriere, pagò in fretta, disse alla sorella:
<span class="pagenum" id="Page_216">[216]</span>
— Andiamo, camminiamo.
</p>

<p>
Uscirono. S’era levata una chiara luna su la campagna
imbiancata; i fossatelli ne stralucevan a distanza; gli alberi,
or folti or radi, segnavan nella purità della notte
certe immobili ombre, quasi violette.
</p>

<p>
Presero fra i campi. Il grano verde balenava di fili
d’argento; un’acqua corrente, nascosta, forse lontana, mandava
un rumor così lieve che pareva esser solamente una
freschezza.
</p>

<p>
Ella diede il braccio al fratello; le lor ombre commiste
li accompagnavan nel chiaro di luna.
</p>

<p>
— Mi vuoi bene? — ella domandò, piano, avvincendosi
a lui. Egli sciolse il braccio, lo girò intorno alla sua cintura,
se la strinse vicina, senza rispondere.
</p>

<p>
Passavan sotto grandi alberi, poderosi di antichità, vivi
d’una occulta vita notturna.
</p>

<p>
Allora, paurosamente, in quell’ombra si baciarono. Bocca
su bocca, nel profumo della notte, nel tremore dei loro
sensi, follemente si baciarono. Quel bacio li percorse dalla
fronte alle caviglie come una molteplice carezza, li snervò,
li vinse, fece del loro amore un nodo strettissimo e doloroso.
</p>

<p>
C’era nel breve bosco la menta selvatica che odorava
troppo forte.
</p>

<p>
Piangere, dolersi, ridere, traboccare di gioia, sentire che
le vene battono, ebbre, con un delirio pieno di tormentata
felicità... Quel bacio si moltiplicò su la bocca, su gli occhi,
su la fronte, sul collo... su la bocca.
</p>

<p>
Essere così pieni d’amore, e non potersi amare! Essere
così vicini, così soli, in una bianchissima notte, con la
viva primavera intorno, la primavera che soverchia e dà
la vertigine... Lì nel bosco, tutte l’erbe odorose che vampavano
come incensieri; la menta, il basilico, la ruta;
un’acqua che passa nascosta, una mandolinata che trilla,
già lontana; tra il fogliame, per la campagna rorida, i
gelsi torti, gli albicocchi tutti un fiore...
</p>

<p>
Guardarono in su, tra il fogliame; videro il cielo pieno
di stelle. Cadevan, le piccole stelle, per l’aria infocata, come
una pioggia, un turbine di minute scintille rosse...
</p>

<p>
Ella era di loro due la più forte, perchè del peccato
<span class="pagenum" id="Page_217">[217]</span>
non conosceva che il nome: egli era il più sperduto ed il
più ebbro, perchè del peccato godeva sino al fondo l’estenuante
malefizio.
</p>

<p>
Questa passione gli devastava il cuore con artigli e con
spine, logorava lentamente la sua tenace volontà. Già
stava presso a dimenticare, a vincere il nome insormontabile,
(un nome... — aveva ella detto, — cos’è un nome?...)
e già guardava con occhi limpidi nel peccato mortale. Voleva
esser cinico, apparecchiarsi una festa soave, non
sciupare un fremito, goderne con lentezza e maestria... Si
lasciava cadere a poco a poco, insensibilmente, nella tentazione,
quasi per avvezzarsi a quel coraggio formidabile.
</p>

<p>
Ma quando era già per dire a sè stesso, ed a lei, la parola
più temuta, un rombo enorme saliva nella vastità del
suo spirito, e subitamente, quasi venisse chissà da qual
remota lontananza dell’essere, quasi risorgesse di sotto il
peso della sua volontà, quasi fossegli commista nel sangue,
indistruttibile tra i suoi fantasmi, una immagine fredda,
malinconica, gli appariva nella mente.
</p>

<p>
E vedeva la faccia del suo padre, immiserito dalla vecchiezza,
affaticato dalle sventure, guardarlo con que’ suoi
pallidi occhi, più dolorosi che gli occhi d’un animale ferito,
guardarlo e ripetergli mutamente, come quando era uscito
dalla casa: «Sei stato tu! sei stato tu!...»
</p>

<p>
Ella, questi fantasmi, non li vedeva; ella fissava il peccato
più grande con la più piccola paura. Non aveva in
sè che una forza: quella del proprio desiderio; una sola
incoscienza: quella della propria femminilità. Nel suo turbato
cuore di vergine il senso della tragedia si disperdeva
in un sottile piacere.
</p>

<p>
Poichè nell’amarlo non cercava in lui che un amante,
così le pareva naturale dirgli: «Préndimi nelle tue braccia,
se anche porto un nome che ti fa paura! Préndimi e stringimi,
per questo, più forte!» Poichè vicino a lui si sentiva
protetta, invaghita, sottomessa e piena di brivido, poich’egli
guardandola, toccandola, esasperava il suo tormento di vergine,
l’altre paure, l’altre angosce, non erano per lei che
ripudiabili ombre.
</p>

<p>
E così gli diceva con persuasione, con impeto, la parola
<span class="pagenum" id="Page_218">[218]</span>
più temuta, perch’egli la conducesse via con sè, verso la
camera dove sarebbero stati soli, nel cuore della notte,
senza che sguardo umano li vedesse.
</p>

<p>
E sognava egli pure quella camera, la camera dove
lentamente, paurosamente, l’avrebbe svestita, velo per velo,
con brividi, come si scopre un tesoro vietato.
</p>

<p>
Avrebbe veduto prima la sua gola bianca, turgida apparire,
poi le tenui braccia odorose, con i polsi azzurri
di vene, che avrebbero fatto un nodo, un nodo forte nello
spasimo, intorno al suo collo, ed il seno ancora non baciato,
erto, consapevole dei baci, divise nel mezzo da
un’ombra che vestiva naturalmente la sua nudità...
</p>

<p>
Ed egli pensò di spegnere il lume nella camera per
aver più coraggio, ma desiderò filtrasse un chiarore, una
penombra man mano più discernevole, forse dai lampioni
della contrada, forse da una lampada velata nella stanza
vicina. E sentì l’odore del suo corpo disciolto, quello stesso,
ma più dolce, ch’ell’aveva su la bocca, nel baciarlo; un
odore intenso e molteplice, che le fioriva dalla pelle, come
se nelle pieghe del suo corpo fossero nascoste rose. Assaporò
la freschezza di quella carne primaverile, immaginò
di carezzare la sua tonda spalla ignuda, insinuò la mano
brancolante nel tepor vellutato delle ascelle, si raccolse
nelle strette braccia il suo busto flessibile come un virgulto,
sentì contro sè stesso il palpito infrenabile del suo
grembo, il viluppo della persona ch’ella farebbe contro la
sua persona, per offrirsi e per difendersi, concepì la gioia
selvaggia di poterla tramortire, le intese nella gola il rantolo
della verginità fuggente, la udì piangere nell’ebbrezza,
ridere nel dolore... poi la vide com’era, snella, arcata, forte
nella sua tenuità, impallidire un momento di quel pallore
ch’è presso alla morte, e balenar tutta bella d’amore in
quell’odio esultante con cui la vergine si dà...
</p>

<p>
Ma d’improvviso ella si era sentita male. Veramente,
come nella sua visione, egli l’aveva veduta sbiancarsi di
quello stesso pallore, s’era sentito afferrar le braccia dalle
sue mani convulse, poi, vedendola barcollare, l’aveva sorretta
contro di sè.
</p>

<p>
— Che hai, Lora?
</p>

<p>
<span class="pagenum" id="Page_219">[219]</span>
</p>

<p>
Non rispose; le battevano i denti; tremava.
</p>

<p>
— Lora! Lora! che hai?
</p>

<p>
— Nulla... — balbettò, — passa...
</p>

<p>
Non era che uno stordimento, e la bocca presto le risorrise.
Rifecero il cammino; egli la sorresse fino alla vettura.
</p>

<p>
Il cocchiere cicalò; il cavalluccio riprese a trottare verso
la città del suo martirio, dove c’eran il sasso aspro, la rotaia
sdrucciolevole, la posta e la stalla. Di qua, di là dalle
due siepi, odorosa nella candida notte, la terra lavorata
coltivava grani e frutti per la città vorace; qualche grillo
innamorato della luna levava il suo canto stridulo, infinitamente
maggiore di sè.
</p>

<p>
Ora le doleva il capo, aveva intorno alle tempie un
cerchio ferreo, che martellava. Per lenirsi quel dolore prese
una mano del fratello e se ne fasciò la fronte.
</p>

<p>
— Soffri?
</p>

<p>
— Sì, un poco.
</p>

<p>
Egli le circondò la fronte, da una tempia all’altra, di
tanti piccoli baci.
</p>

<p>
— Tienmi vicina, molto vicina... e guarirò.
</p>

<p>
In un giardino che incontrarono, le rose di Maggio
aprivano i lor càlici gonfi di primavera.
</p>

<p>
— Ti senti ancor male?
</p>

<p>
— Sì, un male dolce...
</p>

<p>
Di là da un filare di pioppi riapparve, come una vasta
nuvola sospesa nel firmamento, la vampa rossa della città.
Sopraggiunsero le prime case, con muraglie bianche di
luna. Ora i grilli eran cento, eran mille, perduti nel fieno
maggengo, ed uno, fra tutti più iracondo, pareva inseguirli
da presso lungo la siepe di biancospino.
</p>

<p>
D’un tratto ella rovesciò la testa contro la sua spalla,
come se un principio di svenimento la soverchiasse.
</p>

<p>
— Rigo, mi sento male... — balbettò premendosi il petto.
</p>

<p>
— Ma che hai? — diss’egli, smarrito; — perchè soffri
così?
</p>

<p>
Ella chiuse gli occhi e volle ancora sorridergli dal viso
tutto bianco.
</p>

<p>
— Stordita mi sento... non so...
</p>

<p>
— Vuoi fermarti? Che vuoi fare?
</p>

<p>
<span class="pagenum" id="Page_220">[220]</span>
</p>

<p>
— Nulla; ora passa... passa... Ti amo...
</p>

<p>
Quando furono all’ultima cascina, il canto randagio del
grillo si disperse lontano, infinitamente lontano, e morì.
Ma di fronte apparve il dazio monumentale, maestoso
come un arco di trionfo, sotto il cielo stellato. Le guardie
daziarie, sedute presso il casello, ridevano e fumavano,
ciarlando con donne di malaffare. In mezzo a frotte di
bimbi alcuni vagabondi giocavano alla riffa d’un venditore
ambulante; un divoratore di stoppa infiammata spalancava
davanti agli spettatori attoniti l’enorme sua bocca
fuligginosa.
</p>

<p>
— Ti amo... — ella disse ancora, in un soffio, all’amante
pallido.
</p>

<p>
E il cilicio della colpa inconsumabile rivestì come un
mantello di spine la loro carne disperata.
</p>

<div class="chapter">
<p><span class="pagenum" id="Page_221">[221]</span></p>

<h2>VIII</h2>
</div>

<p>
Arrivò inaspettato in casa di Clara Michelis verso l’ora
della colazione. Da qualche giorno ella non lo vedeva più;
gli aveva scritto più volte senz’averne risposta, era stata
ripetutamente a casa sua, ma senza mai trovarlo. Non poteva
considerare come insolito il fatto che Arrigo la trascurasse;
però egli non s’era mai dimostrato noncurante
a quel segno.
</p>

<p>
La madre e la figlia stavano sedendo a tavola, quand’egli
giunse. Fu il domestico a chiedergli per primo se avesse
già fatta colazione.
</p>

<p>
Poi che rispose di no, gli fu apparecchiato il posto abituale,
dov’egli sedette con l’aria d’un uomo affranto.
</p>

<p>
— Ho avuto molto a fare in questi giorni, — disse a
mo’ di scusa. — Perdonatemi di non essere venuto.
</p>

<p>
Nè la figlia nè i domestici si meravigliavan ormai della
sua presenza in quella casa; egli n’era divenuto un poco
il padrone, tutti sapevano per qual verso, ed ormai nessuno
più vi badava. Quel giorno la sua faccia era pallida,
concitata, i suoi occhi pieni di febbre, le sue mani un po’
irrequiete.
</p>

<p>
— Sono stato occupatissimo, — ripetè, come se non sapesse
cos’altro dire.
</p>

<p>
Per rispetto alla figlia, Clara non rispose parola, e stette
a guardarlo, a fissarlo, con i suoi dolci occhi pieni di tenerezza
e di rassegnazione. Aveva un gran timore di lui
quando lo vedeva giungere a quel modo. Anch’ella era
sciupata, e siccome pensava di rimaner sola, era venuta
a colazione in vestaglia senz’aver finito di racconciarsi. La
<span class="pagenum" id="Page_222">[222]</span>
cipria lasciava una traccia visibile su la sua pelle un po’
logora; il collo, che usciva esilmente fuor dai merletti della
scollatura, aveva un’apparenza di cosa malata; nel mangiare,
qualche leggerissima ruga le si formava agli angoli
della bocca e presso gli archi de’ sopraccigli. Forse aveva
pianto nella notte insonne; gli occhi le si erano come smorzati
e volgevano verso l’amante uno sguardo pieno d’angosciosa
dolcezza.
</p>

<p>
Adelina invece appariva tutta fresca ne’ suoi diciassett’anni
fiorenti; ma quel signor Arrigo la impacciava
un po’, quando, invece di scherzare con lei come di consueto,
veniva con quella sua faccia da can mastino e la
guardava ogni tanto con i suoi occhi violenti come quelli
d’un uccellaccio notturno.
</p>

<p>
— Cos’avete mai avuto a fare in tutti questi giorni? — domandò
Clara finalmente, cercando che le sue parole avesser
un tono scherzoso.
</p>

<p>
— Molte cose, — diss’egli. — Vi racconterò.
</p>

<p>
E súbito, per mutar argomento, si rivolse alla signorina:
</p>

<p>
— E voi, Lela, come va? — Cercava di sorridere, ma
la sua faccia era contratta.
</p>

<p>
— Lela va benissimo, — rispose allegramente la fanciulla. — Mi
pare invece che lei non stia molto bene.
</p>

<p>
— Perchè?
</p>

<p>
— Ma non s’è guardato nello specchio stamattina?
</p>

<p>
— Ah... non ho avuto il tempo di radermi la barba:
ecco la ragione. Poi mi duole un po’ il capo.
</p>

<p>
— E non mangia?
</p>

<p>
— Sì, mangio; ma ho poca fame.
</p>

<p>
— Forse volete prendere qualcosa per il mal di capo? — interruppe
Clara, guardandolo con occhi già pieni di perdono.
</p>

<p>
— Grazie, è un cerchio nervoso; non importa.
</p>

<p>
— Desiderate un brodo? un’ala di pollo?
</p>

<p>
— Grazie, grazie; raccontátemi qualcosa piuttosto.
</p>

<p>
— La mamma non avrà nulla da raccontarle, perchè se
n’è rimasta in casa tutti questi giorni, — disse Lela con
una cert’aria di sottinteso e di malizia.
</p>

<p>
— Ah, sì? — fece Arrigo, sogguardando rapidamente
Clara.
</p>

<p>
<span class="pagenum" id="Page_223">[223]</span>
</p>

<p>
Ma ella chinò il viso e finse di non aver udito.
</p>

<p>
— Allora mi racconterete voi qualcosa, — disse Arrigo.
</p>

<p>
— Quello che faccio io non le può interessare: però,
se ci tiene...
</p>

<p>
— Sicuro.
</p>

<p>
— Ma sa che è molto brutto lei stamattina!
</p>

<p>
— Vi pare?
</p>

<p>
— Proprio! Si curi.
</p>

<p>
— Com’è impertinente questa figliola! — esclamò la
madre sorridendo.
</p>

<p>
— Mi curerò, — fece Arrigo; — ma intanto aspetto che
mi raccontiate qualcosa.
</p>

<p>
— Dunque: sono stata due sere fa in casa De Vincenzi,
dove la mamma non è venuta perchè aveva l’emicrania,
come lei stamattina. Vi sono andata con la Miss. C’era
un piccolo ricevimento di signorine.
</p>

<p>
— Chissà quanti pettegolezzi! — egli fece, con amabilità.
</p>

<p>
— Da parte mia, no; sa bene che non sono pettegola
affatto. Naturalmente, se le altre parlano, ascolto. Ho inteso
dire, per esempio, che il suo amico Varni ha preso a
schiaffi l’altra sera un ufficiale, il tenente Maffei, quello
che fa la corte alla contessina Sala, per un litigio durante
una cena... È vero?
</p>

<p>
— Si, è vero.
</p>

<p>
— E si son battuti?
</p>

<p>
— Non ancora; forse oggi, forse domani, perchè i padrini
hanno cercato di accomodare la cosa.
</p>

<p>
— È stato per gelosia, non è vero? Così mi hanno detto.
</p>

<p>
— Esattissimo. E poi?
</p>

<p>
— E poi che al teatro della Varietà c’è una ballerina
Americana, molto bella, che balla la danza di Salomè a
piedi nudi... — ella narrò senza rossore, con una voce
piena di reticenze.
</p>

<p>
— Ma cosa t’interessi mai di queste cose, Lela! — osservò
la madre severamente.
</p>

<p>
— Scusa, mamma, lo hanno raccontato; che colpa ne
ho io?
</p>

<p>
— Bene; e poi? — fece Arrigo.
</p>

<p>
— E poi che al loro Circolo si gioca ora una partita
<span class="pagenum" id="Page_224">[224]</span>
fortissima, e che forse Missolungi vincerà il Gran Premio
di domenica.
</p>

<p>
— Missolungi no; credo piuttosto Arianna.
</p>

<p>
— Ma Arianna, — ella discusse, con sicura competenza, — porta
quattro chili di sopraccarico; inoltre don Carletto
Malespini, suo proprietario, ha sempre la jettatura.
</p>

<p>
— Può darsi. Andrete alle corse domenica?
</p>

<p>
— Andrò con la Miss, ma nel prato. Saremo una comitiva
di cinque o sei signorine.
</p>

<p>
— E voi andrete? — domandò Arrigo a Clara.
</p>

<p>
— No; sapete bene che mi ci annoio.
</p>

<p>
— Una volta non era così.
</p>

<p>
— Già, una volta... ma ora è diverso, — ella disse con
una certa tristezza.
</p>

<p>
— Bene, — ripetè Arrigo alla fanciulla; — e poi?
</p>

<p>
— Oh, ma lei è molto curioso, sa! E dice che siamo
noi le pettegole!
</p>

<p>
Egli rise; la sua faccia sciupata dalla notte insonne per
un momento scintillò.
</p>

<p>
— Senta, — fece Lela, — lei conosce bene il Max Borsaro,
il minore dei due, non quello che fa il letterato,
l’altro, il biondo?
</p>

<p>
— Sì perchè?
</p>

<p>
— Mi dica: è vero che s’ubbriaca ogni sera, e quand’è
ubbriaco ne fa e ne dice di tutti i colori?
</p>

<p>
— Beve molto, è vero; ma ce ne son altri che bevono
più di lui.
</p>

<p>
— Solamente lui, pensi, mi hanno detto che sia fidanzato
con una mia amica, la Nónaro, pensi!...
</p>

<p>
— Ah, davvero? quella piccina, bionda, che si vede
sempre in carrozza con sua madre, dappertutto?
</p>

<p>
— Sì, lei. Ha diciannove anni, pensi! È carina, ma non
sa pronunziare l’esse; fa ridere. Poi ha la smania di parlar
francese... noti, con una pronunzia deplorevole... Sì,
quella insomma. Di fatti, l’altra sera, in casa De Vincenzi
non è venuta. Il fidanzamento per ora non è ufficiale, ma
tutti sanno che avverrà. E del resto, durante il carnovale,
a tutte le feste non hanno fatto che ballare insieme, parlarsi
piano e nascondersi.
</p>

<p>
<span class="pagenum" id="Page_225">[225]</span>
</p>

<p>
— Se è vero, gli farò i miei augurii.
</p>

<p>
— È verissimo; glieli faccia pure. Lui è piuttosto un
bel giovane, ma un ubbriacone a me non piacerebbe. Pensi
che schifo avere un marito il quale sappia sempre di vino
o di liquori! Lei non s’ubbriaca mai?
</p>

<p>
— Molto di rado, signorina...
</p>

<p>
— Meno male! Ah, un’altra cosa...
</p>

<p>
— Sentiamo.
</p>

<p>
— No, questo non lo posso dire, se no la mamma mi
sgrida! — ella esclamò, guardando la madre con una occhiata
piena di civetteria.
</p>

<p>
Egli pure guardò Clara, sorridendo, e disse:
</p>

<p>
— Facciamo conto che la mamma non ci sia.
</p>

<p>
— No, no...
</p>

<p>
— Coraggio!
</p>

<p>
— Bene; lei conosce quella che chiamano la Tizianina?
</p>

<p>
— Di vista.
</p>

<p>
— Lela!... — rimproverò la madre.
</p>

<p>
— Eh, ormai!... Dunque m’hanno detto che ha lasciato
il suo barone ed è scappata con un maestro di scherma.
</p>

<p>
Arrigo e Clara scoppiarono a ridere; quella impertinenza
li divertiva; il domestico nascose la faccia nel vano del
saliscendi per dissimulare una risata.
</p>

<p>
— Per bacco! — esclamò Arrigo; — si raccontano molte
belle cose nei ricevimenti di signorine.
</p>

<p>
— Che vuole? Dappertutto è così. Poi c’è ancora quello
che non le dico: il più bello...
</p>

<p>
— Sentiamo, sentiamo!
</p>

<p>
— Ah, questo poi no! Ma le assicuro che certe amiche
mie ne sanno più... più di lei!
</p>

<p>
— Ci vuol poco, signorina; io sono un uomo serio.
</p>

<p>
— Peuh... peuh!
</p>

<p>
— Come? Ne dubitate? Sapete forse qualcosa anche
sul conto mio?
</p>

<p>
— E quante ne so! Si metta bene in mente che in città
non succede cosa, dal mattino alla sera nè dalla sera
al mattino, senza che noi lo si sappia. Chissà per qual
verso, e però tutto arriva. Per esempio, — questo è un
<span class="pagenum" id="Page_226">[226]</span>
altro discorso — ma chi ha detto che lei ha una sorella
tanto carina?
</p>

<p>
Arrigo si sentì rabbrividire fin nell’intimo, preso da una
sottile angoscia, e mentre i suoi occhi paurosi scrutavano
all’intorno, si sentì a suo malgrado una leggera vampa
salire al viso. Egli era sotto lo sguardo vigile dell’amante,
e non seppe come dissimulare il proprio turbamento.
</p>

<p>
L’altra continuava:
</p>

<p>
— Non so bene chi me lo abbia detto; non me ne rammento
con esattezza. Ma lei perchè non me ne ha mai parlato?
</p>

<p>
— Semplicemente perchè non ne ho mai avuta l’occasione, — egli
spiegò, riafferrando la padronanza dei
propri nervi.
</p>

<p>
— Quanti anni ha?
</p>

<p>
— Venti e mezzo.
</p>

<p>
— Non frequenta nessuna società?
</p>

<p>
— Vive piuttosto sola; è una ragazza originale.
</p>

<p>
— Come si chiama?
</p>

<p>
— Anna Laura, ma la si chiama Loretta.
</p>

<p>
— È bionda, vero?
</p>

<p>
— Sì, bionda.
</p>

<p>
— Alta?
</p>

<p>
— Un poco più di voi.
</p>

<p>
— Mi piacerebbe vederla.
</p>

<p>
— Un giorno o l’altro ve la farò conoscere.
</p>

<p>
La colazione era finita; entrò miss Dora per avvertire
la signorina che si preparasse alla sua lezione di pianoforte;
il professore verrebbe a momenti. Lela, con quella
istintiva indulgenza delle fanciulle verso le colpe materne,
comprese che la sua presenza diveniva inutile, salutò l’uno
e l’altra, — non era indiscreta — e se ne andò.
</p>

<p>
Rimasero di fronte, senz’alcun testimonio, gli amanti, nella
prima inquietudine dell’esser soli, e tacquero per alcun
tempo. Il caffè ancor tepido fumava lievemente nelle tazze
minuscole. Ella congiunse le sue mani lunghe, un po’
scarne, vi poggiò sopra il mento, e stette a guardarlo senza
dir nulla. Negli occhi fermi le cresceva una lacrima silenziosa.
Egli, un po’ impacciato, a viso chino, giocherellava
con la miccia del suo portasigarette, faceva e disfaceva nodi.
</p>

<p>
<span class="pagenum" id="Page_227">[227]</span>
</p>

<p>
— Perchè non ti sei lasciato vedere in questi giorni? — domandò
finalmente Clara, con una voce timida.
</p>

<p>
— Non potevo, lo sai che non potevo... — egli mormorò
senza levare gli occhi.
</p>

<p>
— Non so nulla io; so che mi hai fatto morire.
</p>

<p>
— Bah... non si muore per così poco! — egli esclamò
nervosamente.
</p>

<p>
— Cosa ti ho fatto?
</p>

<p>
— Tu? Niente. Anch’io non ti ho fatto niente, — diss’egli
divenendo aspro.
</p>

<p>
Ella fece un atto quasi umile di rassegnazione e tacque
a lungo. Poi osservò:
</p>

<p>
— Potevi almeno scrivermi una parola.
</p>

<p>
— Ti volevo scrivere infatti, anzi pensavo di venire
io stesso; ma ero così nervoso, così terribilmente nervoso...
</p>

<p>
— Cos’è accaduto?
</p>

<p>
— Nulla — egli esclamò quasi con rabbia; e ripetè: — Nulla.
</p>

<p>
Ella si levò, leggera, flessuosa, muovendo nella vestaglia
di seta il suo corpo di signorina, gli si fermò presso, e
con un atto dolce, che solo hanno le antiche dolorose
amanti, gli carezzò i capelli.
</p>

<p>
— Sei triste?
</p>

<p>
Egli non rispose.
</p>

<p>
— Sei malato?
</p>

<p>
Egli le prese repentinamente un braccio, che aveva nudo
fino al gomito fuor della manica larga, e lo baciò.
</p>

<p>
Si levarono; andarono in una saletta vicina, una di quelle
stanze intime che la signora d’una casa adorna con amore
con leggiadria, perchè somiglino a lei stessa; e rimasero
in piedi, vicini, perplessi, come se ubbidissero entrambi
ad una specie d’esitazione.
</p>

<p>
Sui tavolini le scatolette d’argento, le boccette di cristallo,
scintillavan nella penombra; un buon odore di
mughetti freschi empiva la stanza.
</p>

<p>
Ella conosceva quelle ore, conosceva quel viso di lui.
Dalla tenda pertugiava un vapor di sole color d’ambra.
</p>

<p>
— Che hai dunque? — domandò con paura.
</p>

<p>
<span class="pagenum" id="Page_228">[228]</span>
</p>

<p>
— Ho perduto ancora, — disse Arrigo duramente, senza
guardarla.
</p>

<p>
— Ah... — ella fece, impallidendo. E chinato il viso,
restò a fissarsi la punta della scarpina, che si agitava fuor
dalla balza della vestaglia ondosa. Una lacrima le scivolò
dalle ciglia per il viso bianco.
</p>

<p>
— Stanotte? — gli domandò.
</p>

<p>
— Stanotte, ieri e prima d’ieri: tutti questi giorni, — egli
spiegò sordamente. Una pausa, una lunga pausa, da
entrambe le parti, angosciosa.
</p>

<p>
— Molto?
</p>

<p>
— Sì, molto. Ho pagato tutto quel che potevo, non ho
più nulla e devo ancora.
</p>

<p>
— Perchè hai fatto questo? — ella mormorò timidamente. — Mi
avevi giurato...
</p>

<p>
— Non tormentarmi, Clara, non tormentarmi! Se tu
sapessi!...
</p>

<p>
In verità pareva un uomo perduto; la disperazione alterava
il suo viso.
</p>

<p>
— Cálmati, — ella fece mansuetamente. — Non dico
nulla.
</p>

<p>
Ma una specie di singhiozzo le contorse la bocca. Ella
era quasi povera: s’era impoverita per lui.
</p>

<p>
— Quanto devi? — domandò.
</p>

<p>
— Quindicimila lire, e per questa sera. — Buttava le
parole aspramente come se gli ardessero la bocca. — Ne
ho pagate settantamila in tre giorni, ne devo quindici
ancora.
</p>

<p>
Ella si lasciò cadere le braccia lungo i fianchi con un
gesto pieno di sconsolatezza, e disse fievolmente:
</p>

<p>
— Sai bene che non posso più...
</p>

<p>
— Ma io non ti chiedo nulla! — egli rispose con ira,
scrollando le spalle.
</p>

<p>
Una luce tetra gli balenò negli occhi, una specie di sarcastico
riso gli orlò la bocca; s’andò a cacciare in una
poltrona profonda, piegando il mento sul petto.
</p>

<p>
— Non fare così! non fare così!... — ella gemette, cacciandosi
le dita fra i capelli, premendosi forte le tempie
come per contenerne i battiti. Poi camminò verso di lui
<span class="pagenum" id="Page_229">[229]</span>
quasi macchinalmente, s’inginocchiò sul tappeto come se
vi cadesse, e poggiandogli la fronte su le ginocchia ruppe
in lacrime.
</p>

<p>
Egli le posò una mano su la nuca, lievemente; si morse
il labbro, come per inghiottir qualcosa d’amaro che gli
salisse alla gola, e con una voce soffocata le disse appena:
</p>

<p>
— Via, non piangere...
</p>

<p>
Ma ella singhiozzava più forte.
</p>

<p>
— Clara... — pregò egli, scoprendole dai capelli tutta
la fronte.
</p>

<p>
Ella si lasciò sollevare; gli mise le braccia intorno al collo
e nascose contro una sua guancia la faccia bagnata. Nel
piangere lo baciava.
</p>

<p>
Or da una sala più lontana si cominciaron a udire le
note del cembalo, durante la lezione di Lela.
</p>

<p>
Suonava una canzone di Grieg, tristissima e tormentosa,
dolce ma inguaribile, come un dolore che non abbia fine,
come un amore che non dia pace. Ogni tanto s’interrompeva;
la mano del maestro correggeva un accordo, rifaceva
una battuta; qualche attimo di silenzio, e Lela tornava
da capo.
</p>

<p>
— Clara, non piangere...
</p>

<p>
Fra le lacrime aveva già un sorriso.
</p>

<p>
— È stata una grande aberrazione, — spiegò Arrigo. — Ho
perduta la testa. Non so... forse mi volevo stordire.
Di cosa? Non ti saprei dire. Tre notti, quattro notti, senza
quasi chiuder occhio. Giuoco e perdo, perdo senza rimedio,
perdo senza interruzione. Ho lasciata la tavola poche ore
fa. Nessuno mi ha risparmiato, e, capisci, ne’ miei panni,
se non pago è la rovina.
</p>

<p>
— Sì, capisco; ma cálmati, non ti crucciare.
</p>

<p>
Lo carezzava, piano, come una madre.
</p>

<p>
— Ah... sono disperato! — egli esclamò in un accesso
di scoramento.
</p>

<p>
— Taci, non dire così.
</p>

<p>
— Vedi: la mia vita è sempre in bilico sovra un precipizio.
E tutti rideranno quando finalmente vi cadrò.
</p>

<p>
— Povero amore mio... senti, senti... non devi dire
queste cose. A tutto si rimedia. Io...
</p>

<p>
<span class="pagenum" id="Page_230">[230]</span>
</p>

<p>
— No, tu no! Tu sei stata sempre troppo buona con me.
</p>

<p>
Ella trasse un profondo sospiro:
</p>

<p>
— Oh, se mi ascoltassi un poco!... se tu mi volessi
ancora un po’ di bene!...
</p>

<p>
— Te ne voglio, Clara, lo sai...
</p>

<p>
— No, no... — E c’era nel suo viso l’espressione d’una
rinunzia inconsolabile.
</p>

<p>
— Non piangere dunque. Sii buona, guárdami. Se tu
sapessi quanto mi ha fatto bene venire qui. Ero come un
pazzo. Ma non piangere, via, non piangere!
</p>

<p>
Con un fazzolettino minuscolo ella si rasciugò gli occhi;
ma più li tergeva, e più eran lacrime nuove. Allora egli
la baciò su la bocca, su gli occhi, su la fronte. Quella
bontà e quel dolore lo vincevano insieme, senza simulazione.
Ella, incoraggiata, insinuò le dita fra i suoi capelli
folti. Era in lei un gesto abituale; quelle sue lunghe dita
sottili vi entravan come un pettine.
</p>

<p>
— Se fossi ancor ricca come una volta... — ella disse.
Ma vedendo ch’egli si turbava, súbito corresse: — No,
non sei stato tu: siamo stati un po’ noi, tutt’e due insieme...
Bisognerà mettere un sesto a tutte queste cose. Ho
molte gioie ancora, ho la casa... Dovresti aiutarmi.
</p>

<p>
— Sì, Clara, vi penseremo.
</p>

<p>
— C’è anche un po’ di denaro alla Banca, ma quello...
</p>

<p>
— Non voglio, non voglio, Clara!
</p>

<p>
Con una carezza ella gli impose di tacere.
</p>

<p>
— Quello è di Adelina, e non dovrei toccarlo. Ma, insomma...
lo renderò. Certo: noi venderemo la casa, perchè
Lela non ci deve perder nulla, è vero? Ma anche tu non
devi soffrire. Io non posso vederti così. Va presto, va e
ripósati. Non pensare più a nulla. Dormi qualche ora. Io
telefonerò súbito all’amministratore. Mi farà certo una scenata...
ma non importa.
</p>

<p>
— No, Clara, non voglio! non è possibile! non posso
più accettare! — egli esclamava con sincera veemenza. — Sono
venuto da te perchè mi sentivo solo e perduto... ma
non voglio rovinarti ancora. Potrò forse trovare altrove
quel che mi abbisogna; lasciami cercare almeno.
</p>

<p>
Ella strisciò contro di lui, lo avvolse nelle sue braccia
deboli, sorrise con fedeltà, vicino alla sua bocca.
</p>

<p>
<span class="pagenum" id="Page_231">[231]</span>
</p>

<p>
— No, amore, tu devi solo dormire, fare un buon sonno;
vedi come sei stanco? Prima di sera tutto sarà in ordine.
Non pensarvi più.
</p>

<p>
— Come sei buona! come sei buona!... — egli balbettava,
un poco tremando. E con un atto di vera ribellione contro
se stesso:
</p>

<p>
— Ah, che vigliacco sono io! — esclamò.
</p>

<p>
— Taci, taci... — ella disse chiudendogli la bocca. — Va
e dormi. Riposa tranquillo fino a sera. Verrò a svegliarti
io, se vuoi... — Fece una pausa, le si gonfiaron un
po’ le vene del collo, gli occhi le brillarono; — Vuoi?...
</p>

<p>
Egli vide in un baleno il gran letto su cui s’era seduta
Lora... Una terribile ombra gli si addensò nella fronte.
</p>

<p>
— Vuoi?... — fece ancora l’amante.
</p>

<p>
— Sì, vieni, — diss’egli con una voce opaca. E non la
guardò.
</p>

<p>
Lela riprendeva la canzone di Grieg, tristissima e tormentosa,
dolce ma inguaribile, come un dolore che non
abbia fine, come un amore che non dia pace.
</p>

<div class="chapter">
<p><span class="pagenum" id="Page_232">[232]</span></p>

<h2>IX</h2>
</div>

<p>
Qualche giorno dopo era la Domenica del Gran Premio.
Un ippodromo sfavillante attendeva la maggior prova
dell’anno. Il prato, invaso da una moltitudine tumultuosa
come un mare, spariva sotto l’ondeggiare degli ombrellini
aperti e dei cappelli chiari, che luccicavan nella vampa del
sole. Lungo gli steccati s’eran disposte in triplice fila le
vetture stracariche di gente, che, ritta sui sedili, trepidava
e si agitava nell’attesa della prova solenne. Sotto le tettoie
vampanti gli scommettitori urlavano le quote, cinti a tracolla
d’una borsa gonfia di denaro, e dall’alto scanno dominavano
la folla come forsennati arringatori.
</p>

<p>
Dall’altro lato della pista le tribune parevano immensi
alveari umani, gremite le scalinate, gli spalti, i terrazzi;
maraviglia di colori tra il verdeggiare degli alberi, sotto
il limpidissimo cielo.
</p>

<p>
Tutta la città era uscita dalle sue mura per invadere
l’ippodromo: gente latina, memore de’ suoi circhi romani,
applauditrice d’aurighi, amatrice di competizioni, partigiana
d’un colore. Dalla tribuna reale assisteva un Principe con la
sua corte; intorno a lui, dame e gentiluomini occupavano
le gradinate. Tra le rose rampicanti, che assalivano le
ringhiere e i terrazzi delle tribune, pendevan grappoli di
belle donne, uscite in abito primaverile con la primavera
nel viso; nascosti gioielli che raramente la città operosa
può raccogliere insieme.
</p>

<p>
Abbasso era un correre, un ondeggiare, uno scambiarsi
frettoloso di saluti e di pronostici. Gentiluomini gravi, con
<span class="pagenum" id="Page_233">[233]</span>
l’abito grigio a lunghe falde, il cappello a tuba, il canocchiale
a tracolla, radunati in crocchio a discutere animatamente;
bellimbusti e Mammagnúccoli, veri signori
della pista, che affettavano volentieri, secondo la moda
inglese, di giungere a quel solenne convegno in abito da
mattina; giovani patrizi, attillati, composti come ad un ricevimento,
al séguito d’una o di più nobildonne, dispensando
sorrisi, avanzando i loro pronostici raccogliticci,
offrendo di giocare in società; giovinottini di primo pelo,
incerti ancora se scegliere a modello della propria vita
Lord Brummel o don Giovanni Tenorio, che andavano in
giro a saettar d’occhiate irresistibili tutte le belle ragazze,
con la tessera di soci bene in mostra all’occhiello, un binoccolo
enorme, e certe pose ancor dubbie fra il «dandy»
e l’allenatore; vecchi scapoli, dai calzoni a quadrettini
bianchi e neri, le marsine fuor di moda, la tuba d’altri
tempi, che trascinavan dietro qualche sottana il passo un
po’ spinitico, parlando dei Grandi Premi di tanti anni fa,
quando non c’erano ancora l’automobili disadorne, ma si
contavano a decine i tiri a quattro, i tiri a sei...
</p>

<p>
Giuocatori accaniti che odiano la folla, vorrebbero l’ippodromo
tramutato in una bisca, vanno, vengono, si consultano,
contano denaro, si bisticcian coi pubblici scommettitori
o cavano l’oroscopo della corsa dopo averne escogitate
tutte le possibilità. Proprietari di scuderia che si
dànno un gran da fare; poi si lascian carpire qualche misteriosa
informazione da qualche bella signora, passeggiano
con l’allenatore parlando inglese, un inglese molto stretto, e
irreprensibilmente vestiti vanno prima della corsa a carezzare
il muso del proprio cavallo e rivederne l’imboccatura.
Fantini amenissimi nella loro piccolezza, nutriti di carni
sanguigne, arsi dal wisky, cinti già dei loro colori, con
un soprabito cortissimo color nocciuola, simili un poco ai
pagliacci dei circhi equestri, quando, già infarinati e dipinti,
s’infilano la giubba e màsticano un mozzicone di
sigaro, fra un numero e l’altro dello spettacolo in cui dovranno
far ridere.
</p>

<p>
Ufficiali di cavalleria che sperano in questa come in
ogni altra occasione per innamorare una ragazza ricca o
<span class="pagenum" id="Page_234">[234]</span>
debellare una bellezza restìa; negozianti arricchiti, venuti
con lucidi equipaggi, studiosi d’accedere per mezzo di lente
insidie ai chiusi olimpi mondani; cortigiane un po’ sciupate
dalla notte di vigilia del Gran Premio, notte in genere assai
clamorosa ed irrigata di Sciampagna; cortigianelle di
minor conto, vestite dalle sarte dei quarti piani, che han
rinfrescato alla meglio un cappellone da sera, si son comprate
un ombrellino nuovo, e molestan d’importune familiarità
chi non vorrebbe affatto ricordarsi d’averle per
caso conosciute una sera. Cortigiane libere, venute sole,
con una certa spigliatezza di «sportswoman», in abito di
taglio inglese, armate di binoccolo, con il programma ed
una matita nella mano inguantata. Allegre, ciarliere, adorne
di ricchi gioielli che portano con semplicità, noncuranti
di sciuparsi l’abito, passano e ripassano come palafrenieri
tra i cavalli sellati, giocano pacchi di biglietti, commentano
le partenze, salgono in piedi su le seggiole per seguire
la corsa, riconoscono i cavalli a tutte le curve, sanno
gli ordini di scuderia, vedono chi trattiene e chi taglia la
strada, bestemmiano qualchevolta agli arrivi, e traversano
i crocchi di signore con una certa millanteria, contente
d’avere in comune con esse la medesima sarta e le stesse
avventure d’amore.
</p>

<p>
Fra tutta questa gente, quelle povere bestie che ne
fanno le spese: i cavalli da corsa, malcontentissimi d’essere
puri sangue, cioè d’aver perduto a poco a poco, in
una lenta evoluzione, tutto quello che li faceva somigliare
ad equini, per chiudere in una pelle succinta la lor sottile
carcassa di spartiventi e mettersi a galoppare come dannati
sotto la frusta e lo sprone, portando su la groppa, rannicchiata,
una piccola scimmia curva e leggera.
</p>

<p>
Per lo sterrato ch’era intorno alle tribune Loretta passeggiava
insieme col fratello, divertendosi d’ogni piccola
cosa, domandandogli un’infinità di spiegazioni. Arrigo le
aveva scelto un abito ch’era un piccolo capolavoro di
grazia e di rarità, d’un colore quasi biondo, quel colore
che ha talvolta nel bicchiere il vin del Reno sotto la
luce d’un paralume rosso, e che pure han talvolta certe
rose, nell’aprirsi, fra il giallo della rosa tea e l’incarnato
<span class="pagenum" id="Page_235">[235]</span>
della rosa di Francia; un colore che somigliava a lei, poich’era
voluttuoso, morbido e leggero.
</p>

<p>
Portava un gran cappello di paglia, fiorito, leggiadrissimo,
con l’ala da un lato curva su l’orecchio e sul viso,
dall’altro ripiegata spavaldamente alla carabiniera; portava
un ombrellino alto di manico, intonato con il colore
dell’abito. Da quella seta e tra quei fiori la sua
personcina un po’ frivola, piena di irrequietezze, bella di
naturali armonie, traspariva come una statuetta ben modellata,
che fosse appena ravvolta in una carta velina. Camminava
di qua, di là curiosamente; tutto la interessava,
ogni cosa le piaceva.
</p>

<p>
Ella era nata per essere tra quei lussi, per divertirsi di
quegli svaghi, per vedersi dagli occhi altrui desiderata
con una certa insolenza. La bottega paterna era già così
lontana da lei e dalla sua immaginazione, che le pareva
di non esserne mai stata prigioniera. Per un istinto femineo,
svegliatissimo in lei, aveva osservate le donne eleganti
nei loro abiti e nei loro atteggiamenti, sicchè le riusciva
molto facile imitarle; non le invidiava già più; sapeva di
possedere nella sua giovinezza, nella sua freschezza, un
valore inestimabile.
</p>

<p>
Portava un ciuffo di riccioli rimessi, dietro, su la nuca;
e ciò le stava bene; aveva raccolto il biondo peso de’ suoi
capelli sul lato che rimaneva scoperto per la rovesciatura
dell’ala, e così parevano più voluminosi ancora.
</p>

<p>
Vicino a lei Arrigo si sentiva triste; una tristezza profonda,
quasi un male, assaliva il suo cuore colpevole; poichè
la sua bellezza insidiosamente lo pungeva, come una
rosa dallo stelo irto di spine.
</p>

<p>
Lo pungeva con la sua voce troppo chiara, che talvolta
si velava di suoni torbidi nel parlare a lui, con lo
sguardo lieve de’ suoi occhi ridenti, che avevan di continuo
sotto le ciglia un fuoco nascosto; con la forma del suo
corpo femminile, ch’era troppo agile, troppo arcato, troppo
desideroso d’offrirsi al piacere degli uomini.
</p>

<p>
Gli pareva che tutti indovinassero la sua sofferenza inconfessabile,
vedessero in lui palesemente la colpa mostruosa,
e dietro le sue spalle ne parlassero, piano, ma
<span class="pagenum" id="Page_236">[236]</span>
continuamente. Una specie di oscura gelosia cominciava a
nascergli nel cuore, nei sensi torbidi, e guardava talvolta
gli ammiratori della sorella con una irritazione d’amante
sospettoso.
</p>

<p>
Avrebbe voluto condurla via, per sè solo, in una casa
nascosta, in una terra lontana, e là, forse, osare... osare
quel grande inconsumabile peccato.
</p>

<p>
— Dimmi, Arrigo: dove partono i cavalli?
</p>

<p>
— Non vedi? Partono laggiù.
</p>

<p>
Erano su la tribuna, ritti, vicini, fra la gente che assiepava.
Egli additò verso il fondo della dirittura i nastri
abbassati, là dove il giudice di partenza ordinava i competitori.
</p>

<p>
— Come si chiama il nostro cavallo?
</p>

<p>
— Dómino.
</p>

<p>
— Lo abbiamo vincente o piazzato?
</p>

<p>
— Uno e l’altro.
</p>

<p>
— Che colori porta?
</p>

<p>
— Giubba rossa, tracolla nera. È il terzo, vicino allo
steccato.
</p>

<p>
— Dammi il canocchiale.
</p>

<p>
Per guardare si protese innanzi, afferrandosi al suo
braccio.
</p>

<p>
— Non vuol star fermo, — disse.
</p>

<p>
— È un cavallo bizzarro: se parte bene vince, se no...
</p>

<p>
— Sono partiti!... — ella esclamò, stringendo il suo braccio. — Dómino
è davanti!
</p>

<p>
— C’è tempo, — egli fece; e si mise a guardare.
</p>

<p>
Passarono in gruppo serrato, levando su dal terreno un
rimbombo veloce; alla curva si piegarono come un sol
corpo su lo steccato.
</p>

<p>
— Dómino cede, — disse Loretta che li seguiva palpitante.
</p>

<p>
— No, è tenuto, — rispose Arrigo. — La corsa per lui
è ottima.
</p>

<p>
Si confusero laggiù, tra gli alberi. Ogni tanto, nel folto,
un po’ di bianco, di giallo, di rosso, e qualche criniera.
Comparvero lontani, all’ultima curva, già distanziati l’un
dall’altro, e bassi, appiattiti sul terreno, fra un saettar di
scudisci, sbucarono in dirittura.
</p>

<p>
<span class="pagenum" id="Page_237">[237]</span>
</p>

<p>
— Sono tre, mi pare, insieme, — disse Loretta.
</p>

<p>
— No, Dómino è sempre in testa, ma per poco, — fece
Arrigo, attento al canocchiale.
</p>

<p>
Giungevano. Da la folla si levava qualche clamore,
qualche nome indistinto:
</p>

<p>
— Dómino! Dómino! Canopic! Smallah!....
</p>

<p>
— Vince! vince! — esclamava Loretta, stringendo nervosamente
il braccio del fratello.
</p>

<p>
Erano alle tribune, in quattro, lottando, vicini. E la folla
pareva spingere col suo fiato, con la sua forza, il cavallo
per cui parteggiava.
</p>

<p>
— Smallah!... Smallah!... — fu da più parti un grido.
</p>

<p>
— Al diavolo! — esclamò Arrigo. — Dómino è battuto.
</p>

<p>
A pochi metri dal traguardo la piccola morella montata
in giubba verde, era scattata fuori, per una corta incollatura,
e vinceva.
</p>

<p>
— Smallah! Smallah! — si urlò da più parti, applaudendo.
E nell’aria oscillò quella specie di pausa che
segue le prolungate concitazioni, come avvien nel mare dopo
l’ondata.
</p>

<p>
— Che peccato! — fece Loretta. — Hai perduto allora?
</p>

<p>
— Ho Dómino piazzato e non perdo nulla; ma credevo
di vincere.
</p>

<p>
— Ti secca molto? — ella domandò al fratello, vedendolo
un po’ rabbuiato.
</p>

<p>
— Bah! sono sciocchezze! Andiamo.
</p>

<p>
Scesero. A piè della scalinata s’incontrarono viso a
viso con Rafa. Tutti e tre, per un moto istintivo, rimasero
perplessi.
</p>

<p>
— Addio, Giuliani, — disse Arrigo seccamente.
</p>

<p>
— Buon giorno, Ferrante, — rispose l’altro, molto impacciato,
levandosi il cappello con un saluto cerimonioso.
Loretta, ch’era più padrona di sè, gli mandò un rapido
sorriso. Arrigo fece atto di proseguir oltre, ma Rafa, superata
la prima confusione, mostrò di non volerli abbandonare.
Dopo lungo riflettere aveva concluso fra sè che il miglior
espediente fosse quello di farsi presentare a Loretta
dallo stesso fratello, e ne spiava l’occasione.
</p>

<p>
<span class="pagenum" id="Page_238">[238]</span>
</p>

<p>
— Hai vinto, Arrigo? — gli domandò.
</p>

<p>
Stava di fronte a loro, fra le due ringhiere della scalinata,
ed impediva il passaggio.
</p>

<p>
— Ho Dómino piazzato, — questi rispose, non potendo
farne a meno.
</p>

<p>
— Ed ora che giuochi? Dammi un buon pronostico.
</p>

<p>
— Nel Gran Premio ho già presa Arianna: ma voglio
coprirmi sul cavallo francese.
</p>

<p>
— Quale? Fontenay?
</p>

<p>
— No, Gabriel. Fontenay non può far nulla. Ho visto
i galoppi.
</p>

<p>
Loretta era rimasta un passo lontano, quasi nascosta
nel cespo di rose che s’arrampicava su le colonne della
tribuna. Disegnava qualche arabesco nella ghiaia con la
punta dell’ombrellino ed ascoltava i discorsi dei due con
un’aria indifferente.
</p>

<p>
— Ho inteso dire che Missolungi può vincere, — ella
fece d’un tratto, levando il viso, con l’aria più naturale
del mondo.
</p>

<p>
— Vuoi presentarmi a tua sorella? — domandò Rafa,
con voce titubante, arrossendo un poco.
</p>

<p>
Arrigo esitò un attimo, impercettibilmente.
</p>

<p>
— Volentieri, — disse. E fece la presentazione:
</p>

<p>
— Il conte Raffaele Giuliani; mia sorella Anna Laura.
</p>

<p>
Loretta gli tese la mano, garbatamente, con la maggiore
tranquillità; egli s’inchinò profondamente, per nascondere
la commozione che lo turbava.
</p>

<p>
In quel momento il viso di Arrigo si oscurò, divenne perfido
e minaccioso.
</p>

<p>
— Andiamo a vedere le quote, — disse con asprezza.
</p>

<p>
— Dunque lei crede in Missolungi, signorina? — domandò
Rafa, che intanto le si era messo a lato.
</p>

<p>
— Io non me ne intendo affatto, sa!... Ma ho inteso
dire che questo cavallo possa vincere.
</p>

<p>
— Missolungi ha senza dubbio molte probabilità in suo
favore; sopra tutto il peso — affermò il Giuliani.
</p>

<p>
— Missolungi è un ronzino! — disse Arrigo aspramente. — Sarà
finito a mezzo il percorso.
</p>

<p>
— Scusa, ha pur vinto il Derby lo scorso anno, — osservò
Rafa.
</p>

<p>
<span class="pagenum" id="Page_239">[239]</span>
</p>

<p>
— Già... un caso! Missolungi, qui, non può far nulla.
Questa corsa è fra tre cavalli: Arianna, Gabriel e Bloomy
Boy. Li vedo arrivare in quest’ordine.
</p>

<p>
— Voialtri intenditori di corse — disse Rafa — vedete
spesso il rovescio di quello che poi accade.
</p>

<p>
— Bah!... e tu cosa vedi, se è lecito?
</p>

<p>
— Io per solito gioco un «outsider». Scelgo il nome
che mi piace di più, e, se guadagno, mi pagan molto.
</p>

<p>
— Un bel sistema, non faccio per dire! E qui cosa
scegli allora?
</p>

<p>
— Sono incerto fra Eglantine e Thermosiphon.
</p>

<p>
— Per bacco! non c’è da esitare: scegli Thermosiphon.
</p>

<p>
— Sono anch’io di questo parere, — disse Loretta ridendo.
</p>

<p>
— Infatti lo dànno a venti: è una buona quota.
</p>

<p>
Si avvicinaron allo scommettitore; Rafa si tolse di tasca
due biglietti da cento e li tese al «bookmaker».
</p>

<p>
— Thermosiphon vincente, — disse forte, per far ridere
alcuni amici ch’erano intorno.
</p>

<p>
— Quattromila per duecento Termosiphon vincente! — rispose
lo scommettitore, firmando la tessera.
</p>

<p>
E urlava:
</p>

<p>
— Due e mezzo Arianna! Gabriel a due... Quattro
Bloomy Boy!....
</p>

<p>
— Il francese parte favorito, — osservò Arrigo. — Tre
giorni fa lo davano a cinque.
</p>

<p>
— Bloomy Boy a quattro quinti piazzato... Gabriel piazzato
a mezzo... — annunziava lo scommettitore.
</p>

<p>
Arrigo si fece innanzi tra la folla, con un biglietto da
cinquecento in mano, e domandò piano allo scommettitore:
</p>

<p>
— Bloomy pari piazzato?
</p>

<p>
— Non posso.
</p>

<p>
— Via!... cinquecento lire....
</p>

<p>
— Vanno!
</p>

<p>
Rafa, rimasto un momento solo con Loretta, ne aveva
profittato per dirle:
</p>

<p>
— Venite domani, vi prego! Da tanti giorni non vi rivedo
più... Cosa mai succede?
</p>

<p>
<span class="pagenum" id="Page_240">[240]</span>
</p>

<p>
— Silenzio, silenzio, per carità!
</p>

<p>
— Ditemi almeno cos’è accaduto? Non so più nulla,
non mi scrivete....
</p>

<p>
— Per l’amore di Dio, Rafa...
</p>

<p>
— Promettimi almeno che scriverai.
</p>

<p>
— Scriverò, scriverò, ma tacete ora. — E aggiunse
forte: — Sarebbe una bella sorpresa se arrivasse Thermosiphon!
</p>

<p>
— Se arriva, tu mi avrai portato fortuna, — egli osservò
amorosamente, piegandosi un poco verso di lei. E sottovoce
le disse: — Come sei bella!
</p>

<p>
— Oh, insomma... cos’è questo?! — ella esclamò, battendo
l’ombrellino a terra con súbita irritazione.
</p>

<p>
Rafa prese un atteggiamento assai corretto, poichè il
fratello tornava.
</p>

<p>
— Cos’hai giocato ancora? — domandò Loretta.
</p>

<p>
— Bloomy Boy piazzato.
</p>

<p>
— E Gabriel?
</p>

<p>
— Gabriel no. Non posso giocare tutti i cavalli, ti
pare?
</p>

<p>
— Me lo avevi detto prima tu stesso... — ella osservò,
intimidita di quel tono aspro.
</p>

<p>
— Certo; ma non sapevo che partisse favorito. Se poi
arriva, tanto peggio per me!
</p>

<p>
— Posso offrirvi un bicchiere di Sciampagna? — propose
Rafa.
</p>

<p>
— Vuoi bere, Loretta? — domandò Arrigo.
</p>

<p>
— Sì, volentieri: ho sete.
</p>

<p>
— E allora beviamo.
</p>

<p>
Loretta notò che il fratello era di cattivo umore; camminando
appoggiò la mano sovra il suo braccio, lo strinse
furtivamente.
</p>

<p>
— Che hai? — gli domandò sottovoce.
</p>

<p>
Egli scrollò il capo senza rispondere.
</p>

<p>
Passarono davanti alle tribune, per il largo recinto, che
nell’imminenza della gran corsa era ingombro d’una folla
irrequieta e mutevole.
</p>

<p>
Il cielo s’era coperto un poco; certi grevi nuvoloni, d’un
color di piombo e d’oro, salivano sopra la città lontana,
<span class="pagenum" id="Page_241">[241]</span>
oscurando il sole. Simili a grosse nari cariche, avanzavano
su per il cielo da più lati e cozzavano insieme, inglobandosi;
oppure il vento li divideva, li strappava a
fiocchi, come enormi cumuli d’ovatta. Gli alberi dell’ippodromo
cominciavano a scapigliarsi; la folla umana, che
come le mandrie d’animali non ama l’acqua, si atteggiava
tutta insieme a quella paura sorridente che dà, sotto il
cielo scoperto, l’imminenza d’un temporale.
</p>

<p>
Una folata impetuosa di vento scompigliò le gonne delle
signore, minacciò di spezzare i loro esili ombrellini e fece
volare in aria qualche cappello d’uomo. Si udirono le risa
argentine delle investite squillare sopra il fragore della
moltitudine.
</p>

<p>
— Speriamo non piova, — disse Rafa, entrando nella sala
della bottiglieria; — un acquazzone guasterebbe il ritorno.
</p>

<p>
— Pazienza! — disse Arrigo; — ci bagneremo un poco.
</p>

<p>
— Come siete venuti alle corse?
</p>

<p>
— Col mio tilburi.
</p>

<p>
— Caso mai, — fece Rafa — la mia automobile si può
chiudere. Se volete profittarne....
</p>

<p>
— Grazie, grazie; forse non pioverà.
</p>

<p>
Il sole tornava, spariva, tra nuvole di piombo e d’oro;
il vento infuriava negli alberi antichi.
</p>

<p>
In piedi, vicino al banco, si fecero servire lo Sciampagna,
ch’era mesciuto con una scodella da un gran
vassoio, nel quale raggelava, misto a neve e spicchi di
frutte.
</p>

<p>
— Bisogna far presto per vedere la corsa, — disse
Loretta.
</p>

<p>
— Lei s’interessa molto de’ cavalli, signorina?
</p>

<p>
— Me ne interesso molto; però vengo alle corse assai
di rado.
</p>

<p>
— Male! Spero che d’ora innanzi divenga un’assidua.
</p>

<p>
Arrigo leggeva attentamente un giornale di pronostici,
sorbendo con lentezza la bevanda raggellata. E l’uno e
l’altro, mentr’erano così vicini, Loretta li osservava.
</p>

<p>
Suo fratello era un poco più alto di Rafa; aveva una
persona meglio costrutta, e più agile, pur essendo più forte.
Il viso di Rafa, sbarbato, liscio, simile a tanti altri che i
<span class="pagenum" id="Page_242">[242]</span>
parrucchieri e la moda riducono a parer quasi gli stessi,
contrastava e impallidiva davanti alla vivace bellezza di
Arrigo. Ella osservava il viso del fratello, intento a leggere:
i baffi leggeri, sul labbro ben disegnato, accentuavano
la bianchezza della sua bella dentatura; gli occhi
nerissimi, splendenti, con quello sguardo che poteva essere
freddo come una lama o dolce come una carezza, la capigliatura
compatta, morbida, per cui solcava un’onda
lucentissima, il colorito sano, quell’espressione ch’egli
aveva insieme di virilità e di baldanza, erano in singolare
contrasto con la bocca un po’ sciupata dell’altro, con i
suoi occhi d’un colore smorto, con i suoi capelli troppo
ubbidienti al pettine.
</p>

<p>
Ma (una cosa che forse Loretta non poteva ben valutare)
in tutta la persona di Rafa, ne’ suoi lineamenti meno
precisi, nelle sue membra meno belle, v’era una delicatezza
che all’altro mancava, un segno di antica signorilità,
che il figlio dell’occhialaio aveva malamente potuto imitare.
Ella tuttavia, ch’era della medesima sua razza, si sentiva
attratta verso quella robusta e bella statua, perchè il
suo corpo femineo sentiva in lui vibrare più veemente la
forza imperiosa del maschio.
</p>

<p>
— Andiamo a cercare un buon angolo su le tribune, — disse
Arrigo.
</p>

<p>
— Vi dispiace se rimango un po’ con voi? — domandò
Rafa cortesemente.
</p>

<p>
— Tutt’altro, — rispose Loretta. — Venite.
</p>

<p>
— Vieni, vieni, — soggiunse Arrigo, non più corrucciato.
</p>

<p>
Salirono su la tribuna, cacciandosi tra la folla, ed a gran
stento trovaron posto in una delle prime gradinate.
</p>

<p>
Metà del cielo era ingombro di nuvole, tutto il resto
era una zona di sole. Il prato, spesso di gente come un
immenso mercato, brulicante come un formicaio, ondeggiava
di teste umane, levava un grande frastuono di voci
confuse. Dagli alberi qua e là disseminati pendevano grappoli
di ragazzaglia; le alte carrozze, in fila, come un lungo
bastione, eran cariche di gente salitavi sopra, ritta in piedi
sui cassetti, fra i cocchieri che s’eran tolta la livrea, mentre
<span class="pagenum" id="Page_243">[243]</span>
i cavalli pazienti agitavan le code con un movimento
ritmico, per liberarsi dalle mosche importune.
</p>

<p>
Suonò la campana del buttasella. Un lungo mormorìo
percorse la folla, si vide gente accorrere da ogni parte.
Le tribune, come immense finestre spalancate, riboccarono
di spettatori; gli steccati ed i cancelli parvero piegare sotto
il peso delle persone che vi poggiavan contro.
</p>

<p>
Sopra quella grande aspettazione, il vento, cavalcatore
di nuvole, accendeva e spegneva la gloria del sol di primavera.
I due giudici di partenza usciron nella pista, ed a
galoppo la risalirono per recarsi verso il mezzo della dirittura.
Un’altra campana squillò, ed i cavalli entraron in
campo, condotti a mano dagli allenatori, per la sfilata.
</p>

<p>
Erano quattordici competitori, spugnati, lustrati, bellissimi,
quasi consci della solenne prova che stavano per
disputarsi; alcuni mansueti alla mano che li frenava, altri
impazienti, con le belle code al vento, il collo inarcato,
l’occhio irrequieto, già bianchi di schiuma. I fantini impassibili
parevano annoiarsi mortalmente di quella passeggiata.
</p>

<p>
In quelle facce dure, arse dal vento, use alla sferzata
della velocità, curve su le criniere, tra gli spruzzi di bava,
in quegli occhi sempre attenti ad una meta, non era possibile
indovinare un turbamento qualsiasi. Erano la piccola
macchina umana, fragile e pur forte, su quel fascio di
muscoli equini; non parevano rappresentare altra cosa
che una sottile frusta, un fino sprone, un volante colore;
e tuttavia non era il cavallo sovente, ma lui, quel nano,
che in una furia disperata di rivalità, per un più lungo
respiro, stupendamente vinceva.
</p>

<p>
Arrigo conosceva i cavalli e li nominava per ordine.
</p>

<p>
— Brenno, il primo; è figlio di Marcus: farà il gioco
della sua compagna di scuderia, Versilia, la quinta. Il secondo
è Moloch, veloce ma senza fondo; il terzo è Fontenay,
il quarto Gabriel. Un bel cavallo, il più bello di tutti. La
sesta è Samaritana, una bestia generosissima; può fare una
sorpresa; credo piuttosto in lei che in Missolungi, quello
che vien dopo. È un cavallino misero, ma ben fatto. Ecco
Bloomy Boy; lo monta Symson, il miglior fantino che sia
oggi in Italia. Ecco, vedi Arianna: è l’ultima.
</p>

<p>
<span class="pagenum" id="Page_244">[244]</span>
</p>

<p>
Era una saura alta calzata di bianco ad una delle estremità
anteriori, leggiadrissima e capricciosa in ogni sua
movenza, che saltellando s’arrabbiava con l’imboccatura e
con la mano di chi la conduceva. Nei salti, la criniera le
si sfioccava sul collo arcato, come una capigliatura di donna
bionda. Era montata in bianco, con due fasce nere a tracolla,
incrociate.
</p>

<p>
— È piccina, — disse Loretta.
</p>

<p>
— Vicino a Gabriel sì, per esempio; ma non è una cavalla
piccola; poi non vedi com’è fatta?
</p>

<p>
— Dov’è il mio Thermosiphon? — domandò Rafa.
</p>

<p>
— Eccolo là, vicino allo steccato, con una giubba a
pallottole rosse.
</p>

<p>
— Quel nero? — domandò Loretta?
</p>

<p>
— Sì, quel baio scuro, — corresse Arrigo.
</p>

<p>
— Ma è un bel cavallo sai! — esclamò Loretta.
</p>

<p>
— Per le vetture di piazza... non c’è male!
</p>

<p>
— Oh, non me lo disprezzare!... — sospirò Rafa. — Ho
tutta la mia fiducia in lui.
</p>

<p>
Compiuto il giro davanti alle tribune, ad uno ad uno
si mettevano di galoppo per recarsi al palo di partenza.
La folla del prato man mano acclamava i suoi favoriti.
Quando Gabriel prese il galoppo, fu un clamore d’invidiosa
ammirazione. Si stendeva su la terra come una lunga
molla elastica, in un galoppo facile, e pareva nettamente
il più forte.
</p>

<p>
— Che bel cavallo quel Gabriel! — esclamò Arrigo.
</p>

<p>
— Perchè non hai giocato Gabriel allora? — ripetè
Loretta.
</p>

<p>
— Credo in Arianna, — questi asserì, con un tono fermo
e caparbio.
</p>

<p>
Bloomy Boy, che apparteneva alla scuderia italiana preferita
dal pubblico, era partito a galoppo serrato, sollevando
applausi d’ammirazione.
</p>

<p>
Arianna, nervosissima, e Missolungi vicino a lei, cercavan
di svincolarsi dall’allenatore lanciando falcate. Partiron
insieme, di scatto, fra uno scroscio d’applausi.
</p>

<p>
— Guarda Arianna! che azione maravigliosa! — esclamò
Arrigo.
</p>

<p>
<span class="pagenum" id="Page_245">[245]</span>
</p>

<p>
— Io vedo — cantilenò Rafa — che anche Missolungi
va molto bene.
</p>

<p>
— La corsa è di Missolungi, — sentenziò uno di quegli
interlocutori anonimi che si trovano sempre in mezzo
alla folla.
</p>

<p>
— Lo crede lei? — fece Arrigo, ironico.
</p>

<p>
— Ma certo!
</p>

<p>
— Lo ha giocato?
</p>

<p>
— Si capisce. Guardi: cinque biglietti del totalizzatore.
</p>

<p>
— Auguri allora!
</p>

<p>
E puntando il canocchiale si mise a guardare verso i
nastri di partenza.
</p>

<p>
— Com’è nervosa quella bestia! Ho paura che parta
male.
</p>

<p>
— Chi?
</p>

<p>
— Arianna.
</p>

<p>
Rafa, in quel mentre, vedendo Arrigo tutto rivolto verso
i cavalli partenti, cercava di parlar sottovoce a Loretta.
Ma ella, dopo avergli fatto qualche segno perchè smettesse,
deliberatamente gli volse le spalle, e, poggiatasi
contro il fratello, si sporse in fuori onde scorgere i cavalli.
</p>

<p>
— Ecco: partono! — esclamò Arrigo. — Poi súbito: — No,
hanno strappato i nastri. Partenza falsa. Peccato!
Arianna partiva bene.
</p>

<p>
— E Missolungi? — domandò l’interlocutore, che, piccolo,
senza scanno, schiacciato tra la folla, non poteva
puntare il suo binoccolo.
</p>

<p>
— Missolungi anche, — rispose Arrigo.
</p>

<p>
La partenza fu lunga e laboriosa; finalmente s’intese da
più parti un grido: Sono partiti! E il campanello squillò.
</p>

<p>
— Una partenza magnifica! — disse Arrigo. Loretta gli
si era poggiata sul braccio e guardava sopra la sua spalla.
</p>

<p>
Un sole in cui pareva scintillasse il pallido oro dei primi
frumenti si aperse un varco nel sereno e di nuovo inondò
tutto il campo. Veniva, davanti al manipolo volante, per
la terra sonora, un rombo sordo.
</p>

<p>
Erano tutti in gruppo, a un’andatura velocissima, con
Missolungi in testa e Samaritana poi, i due francesi su
l’ala, Arianna allo steccato, Bloomy Boy in coda. Passarono
<span class="pagenum" id="Page_246">[246]</span>
in quest’ordine alle tribune, senza che nessuno cedesse
d’un palmo. Alla prima curva Bloomy Boy guadagnò
tre posti; all’altra curva il gruppo s’allentò un poco.
Nel prato la gente correva inseguendo i cavalli; nelle tribune
era un gesticolar confuso, un vociare altissimo. Missolungi
era sempre in testa e galloppava con lena. Questo
nome già empiva l’aria.
</p>

<p>
— Dov’è Arianna? — domandò Loretta.
</p>

<p>
— È quinta; ma va bene.
</p>

<p>
— Come la vedi?
</p>

<p>
— La vedo; sta zitta.
</p>

<p>
Fontenay venne avanti; Gabriel gli serrò addosso;
Bloomy Boy, che dalla coda era passato nel gruppo di
testa, non stava più che poche lunghezze dietro Gabriel.
Arianna invariabilmente teneva lo steccato, senza perdere
nè guadagnar terreno. Spuntavano già alla curva di destra,
nel fondo; la giubba chiara di Missolungi biancheggiava per
prima, con quelle de’ due francesi a ridosso, tanto vicine
che parean confuse in una, mentre Samaritana stava già
per cedere. Bloomy Boy aveva sorpassato Arianna, ma i tre
primi, nella curva, li avevan un poco distanziati tutt’e due.
</p>

<p>
— Missolungi è finito, — disse Arrigo, un po’ ansante
perchè vedeva i due francesi prevalere.
</p>

<p>
Gabriel infatti con forti lanciate stava per prendere la
testa.
</p>

<p>
— Gabriel! — tuonò la folla, che li vide così sbucare
dall’ultima curva, in dirittura. — Gabriel! Gabriel!
</p>

<p>
— Come va Missolungi? — domandò il piccolo uomo,
incapace di estollersi, sopraffatto all’intorno da una specie
di muraglia umana.
</p>

<p>
Arrigo non rispose. Fontenay cedeva, Gabriel era in
testa nettamente, Bloomy Boy a due lunghezze, Arianna e
Versilia di paro. Si vide Versilia, sotto una tempesta di
scudisciate, buttarsi avanti, pareggiare Bloomy Boy, minacciare
il vincente. Fu un urlo discorde, assordante, di
due partiti che si combattevano:
</p>

<p>
— Gabriel! Versilia! Versilia!....
</p>

<p>
C’era nell’aria elettrica la sospensione di tutti i cuori.
</p>

<p>
Erano alle prime tribune, e Bloomy Boy cedeva, Versilia
<span class="pagenum" id="Page_247">[247]</span>
pareva ormai incapace di contendere la vittoria al più
robusto francese, benchè assillata dagli urli de’ suoi partigiani,
quando si vide Arianna, su cui nessuno più contava,
con una volata magnifica saettar fuori dal gruppo,
e frustata, e spronata, e portata di peso dal suo fantino, assalire
i tre primi, giungere con il muso alla coda di Gabriel.
La folla, che improvvisamente cambia idoli, negli
ippodromi come nelle piazze, non dette che un urlo frenetico: — Arianna!
Arianna!....
</p>

<p>
— Vince! Vince! — gridò Loretta, piena di trepidazione,
al fratello che sentiva leggermente tremare.
</p>

<p>
Egli non rispose: voleva con la sua forza spingere la
generosa bestia sfinita.
</p>

<p>
Gabriel non aveva contato sopra quest’avversaria inattesa,
credeva per sè la vittoria e quell’uscita era stata
così fulminea che s’era lasciato avvicinare alla sprovvista.
I due fantini battevano, battevano a forza di braccia, di
pugni, di sprone, per quel centimetro che li avrebbe fatti
vincere.
</p>

<p>
Mancavan pochi metri al traguardo, e Arianna stava
ora con il muso al ventre di Gabriel, alla sua spalla, al
suo collo... era quasi con lui.
</p>

<p>
La folla ondeggiava burrascosa, urlando, acclamando.
Non erano più due cavalli, ma due razze, due paesi, due
patrie in gara. Tutto il cielo era ingombro di questo
nome d’Arianna, che in quel momento suonava come il
nome d’Italia.
</p>

<p>
Sfiniti, quasi convulsi, il loro cuore d’animali da corsa,
nobile come un cuore d’uomo, li reggeva in piedi, li faceva
lottare disperatamente per quell’ultimo palmo di terreno.
</p>

<p>
Allora fu la potenza della folla che la portò, fu la
spinta di quelle centomila anime protese verso di lei, fu
la volontà tremenda, immensa, fisica, della moltitudine,
che le fece fare nell’ultimo metro il salto più lungo, che
le fece avere nell’estrema tensione il più lungo respiro,
e forse perchè v’era nel suo nome un grido di patria,
col suo piccolo muso di gazzella, sul filo del traguardo,
Arianna passò.
</p>

<p>
Una specie di delirio sollevò la folla; si vide gente correre,
<span class="pagenum" id="Page_248">[248]</span>
ballare, invadere la pista, scender giù dalle tribune
a precipizio, battendo le mani, gridando.
</p>

<p>
Cavalla e fantino ritornarono tra un’ovazione di popolo.
</p>

<p>
E il piccolo britanno, dalla faccia arida, che non segnava
un’età definibile, curvo in sella, con la briglia rilasciata,
passava in mezzo a quel trionfo rasciugandosi nel
palmo la bocca umida, il naso grondante, e rispondeva
con un semplice: «All right!» al suo rosso allenatore,
che aveva presa per mano la cavalla e carezzava sul collo
la bella saura balzana.
</p>

<p>
Il cuore le pulsava come un timpano sotto i fianchi
fragili, rigati di sangue; il sudore le gocciolava dal ventre
come se le avessero buttato un secchio d’acqua su le reni;
le froge fumanti parevano fiatar sangue e tutta le sue
vene gonfie la vestivano d’una fittissima rete viva. Ma,
quasi comprendendo la sua vittoria, volgeva intorno la
piccola testa nervosa, allungava il muso candido, guardando
la folla co’ suoi grandi occhi di gazzella cerchiati
di nero.
</p>

<p>
Terzo era giunto Bloomy Boy, quarta Versilia, quinto
Missolungi.
</p>

<p>
Loretta, appesa giocondamente al braccio del fratello, si
rallegrava della sua vincita, ch’era d’alcune migliaia di
lire, e domandava ad Arrigo senza tregua:
</p>

<p>
— Sei contento? Sei contento? — mentre andavano a
veder scendere i fantini per passare il controllo della bilancia.
</p>

<p>
Ella era divenuta loquace, un poco impertinente; nella
lor natura di piccoli borghesi, tanto lei come il fratello
non sapevan nascondere il piacere che ad essi proveniva
dal denaro vinto. E Loretta molestava Rafa:
</p>

<p>
— Dunque lei non ritira nulla su Thermosiphon?
</p>

<p>
— Rida, rida, signorina! Mi burli pure! Una volta o
l’altra le farò veder io quel che si vince scommettendo
su gli sfavoriti!
</p>

<p>
— Glielo auguro di tutto cuore. Ma quel povero Thermosiphon,
spero che l’avrà giuocato per l’ultima volta!
Già, com’è possibile dare un nome simile ad un cavallo
da corsa? Io, se avessi un cavallo da corsa, lo chiamerei....
</p>

<p>
— Come lo chiamerebbe, sentiamo?
</p>

<p>
<span class="pagenum" id="Page_249">[249]</span>
</p>

<p>
— Non so, non ci ho mai pensato ancora, perchè tanto
non ne ho.
</p>

<p>
— Bene, ci pensi.
</p>

<p>
— Ecco, ho trovato! — ella esclamò con malizia. — Lo
chiamerei Rafa!....
</p>

<p>
Appena detto il nome, tutt’e due, tutt’e tre, ne rimasero
come atterriti, e Arrigo, volgendo la faccia, fulminò la sorella
con uno sguardo veloce.
</p>

<p>
Ella non seppe come nascondere la sua confusione.
Poichè, infatti non avrebbe dovuto nè potuto sapere che il
conte Raffaele Giuliani da’ suoi amici era chiamato Rafa.
</p>

<p>
Fu Arrigo che provvide ad accomodar la cosa.
</p>

<p>
— Come sai che il Giuliani si chiama Rafa? — domandò
con naturalezza. — Forse che per caso t’ho chiamato io
così? — soggiunse, rivolto al Giuliani.
</p>

<p>
— Ho inteso appunto che lo chiamavi tu con quel nome,
e questo mi ha fatto un po’ ridere... scusi sa, signor Giuliani! — ella
rispose, cavandosi d’impaccio con una squisita
impertinenza.
</p>

<p>
— Ma io non me ne offendo affatto, signorina. Anzi mi
chiami pur Rafa, se vuole... Questo la divertirà!
</p>

<p>
Arianna, senza sella e senza briglia, con una cavezza di
corda intrecciata, usciva dal recinto del peso condotta a
mano dal suo palafreniere.
</p>

<div class="chapter">
<p><span class="pagenum" id="Page_250">[250]</span></p>

<h2>X</h2>
</div>

<p>
Ella incontrò Rafa due giorni dopo nel solito viale. Il
Giuliani aveva talmente insistito per rivederla, ch’ella, temendo
qualche sua temerità, non seppe rifiutargli un altro
appuntamento. Arrigo non le parlava più di lui, anzi pareva
che volesse ad ogni costo evitare questo penoso discorso.
Ella indovinava l’oscura gelosia del fratello, ma,
per un crudele istinto femineo, le piaceva talvolta esasperare
in lui questa profonda irritazione. La giornata di corse,
che aveva costretto Arrigo ad una lunga e tacita sofferenza,
era stata invece per lei un godimento sottile. Ora
la piaceva sentirsi avviluppata e contesa fra il desiderio
di due uomini, e ciò sopra tutto le piaceva, perchè nella
dura gelosia d’Arrigo vedeva più palese il suo violento
amore. Di questi due uomini, uno rappresentava il gioco,
l’altro il pericolo: due sensazioni che raramente vanno
disgiunte. Al ritorno dall’ippodromo Arrigo non le aveva
mosso alcun rimprovero, non le aveva detto la benchè
minima parola intorno all’accaduto; s’era fatto solamente
un po’ scontroso, un po’ aspro. Ed ella, sebbene maravigliata,
non osò parlarne con lui.
</p>

<p>
Ma ora le premeva risolvere in un modo qualsiasi la
sua malcerta situazione con Rafa. Ora che una passione
struggente l’aveva tutta pervasa, continuar quel gioco le
pareva inutile, più che inutile, sommamente dannoso. E
tuttavia, nel suo scaltro animo donnesco, nella sua mente
calcolatrice, le pareva peccato buttar via quella carta senz’averne
conosciuto e valutato il preciso valore, chiudersi
<span class="pagenum" id="Page_251">[251]</span>
dietro le spalle una porta equivoca senz’aver prima guardato
al di là.
</p>

<p>
Ora non pensava più di darsi a Rafa, nè per poco nè
per molto denaro. Quelle speciose teorie, que’ gravi discorsi,
che lì appunto, in quel giardino, gli aveva sciorinati
con amabile serietà, quasi per dilettarsi nel recitare
una commedia, si erano a poco a poco infiltrati nel suo
cervello, ed anzi le pareva contenessero una incontrastabile
verità. Ma invece, quello che un giorno era stato appena
un sogno, un di que’ sogni assurdi che non giungon
nemmeno ad invogliare la nostra tentazione, tanto ci sembrano
lontani da noi, ora, che la sua fiducia in sè stessa
era smisuratamente cresciuta e la vita le pareva più facile,
quel sogno inverosimile si riaccendeva come una possibilità
remotissima negli oscuri meandri del suo pensiero.
Ella chiudeva in sè un torbido amore, ma sapeva che
questo amore non sarebbe la sua vita; sapeva che questa
sua disonesta passione avrebbe dovuto per sempre nascondersi,
vivere così profondamente rifugiata nel suo
spirito, che mai non fosse lecito ad alcuno indovinare il
suo palpito. Ma, insieme, c’era tutta una vita da vivere,
tutta una conquista da tentare senza esitazione, fosse pure
a prezzo di qualsiasi frode. E in verità poteva darsi che
quel buono, quell’innamoratissimo Rafa, arrivasse un giorno
a commettere la più grande pazzia per lei, nè potendo
altrimenti averla si lasciasse trascinare fino ad offrirle il
matrimonio. Chissà mai? Ben altre, da una condizione minore
della sua, eran salite più in alto ancora. O, se questo
pure non accadesse, bisognava tuttavia rompere con Rafa
quel mezzo legame ozioso e dannoso, sfuggirgli, dopo esser
quasi scivolata fra le sue mani, e lasciarlo perplesso, deluso,
nei vincoli d’un amore insoddisfatto, perchè, se caso
mai ella s’avesse a pentire della propria risoluzione, potesse
in ogni tempo ritrovarlo qual era: un uomo capace
di gettare a’ suoi piedi tutto quanto può sedurre un desiderio
femminile, e comprarla, sia pure, ma comprarla sontuosamente.
Voleva insomma non perderlo per sempre,
ma fargli tuttavia comprendere quanto vana era l’insistenza
de’ suoi tentativi.
</p>

<p>
<span class="pagenum" id="Page_252">[252]</span>
</p>

<p>
Del resto il matrimonio non la seduceva oltremodo; era
troppo giovine, troppo curiosa di sensazioni, troppo ansiosa
di piaceri, perchè la famiglia, anche la più ricca,
potesse avere molto fascino sopra di lei. L’altra vita invece
la tentava, quella che nessuna legge severa governa,
nessuna immutabile fedeltà, quella che miete nel piacere
come una falce instancabile nei prati più folti, quella che
seduce il frivolo cuore della donna con più forti allettamenti.
</p>

<p>
Aveva un suo recondito sogno: voleva cantare, essere
un’artista, libera, festeggiata, corteggiata, famosa... Di ciò
non si era confidata con alcuno, forse per una timida gelosia
di fanciulla, ed anzi voleva tacere, finchè non le paresse
giunta l’ora propizia.
</p>

<p>
Da principio aveva sperato di trovare in Arrigo l’uomo
che volesse aiutarla nel compiere il suo grande sogno; era
stata sul punto di confidarsene con lui, ma s’era presto
avveduta che Arrigo non le avrebbe favorito quel disegno,
ed ogni giorno più smarriva il coraggio di parlarne con
lui a cuore aperto.
</p>

<p>
Il solo che l’avrebbe ciecamente ubbidita, il solo che
avrebbe potuto con ogni mezzo appianare la sua difficile
strada, era dunque Rafa, il suo devoto e ricchissimo Rafa;
perciò non lo voleva del tutto perdere, allontanandolo da
sè irremediabilmente.
</p>

<p>
— Siete stato un poco temerario!... — ella disse per
prima cosa, quando s’incontrarono.
</p>

<p>
— Ti sembra? Era la cosa migliore che potessimo fare. Ci
pensavo da tempo. Adesso che ti son stato presentato da
tuo fratello, tutto diventa più semplice.
</p>

<p>
— Non vedo la semplificazione, — ella rispose con tono
canzonatorio, poichè quell’uomo aveva talvolta il dono
d’irritarla singolarmente. — So invece che a momenti ci
si tradiva, e mio fratello, dopo, m’ha tormentata un bel
pezzo per quel nome di Rafa!
</p>

<p>
Egli si mise a ridere.
</p>

<p>
— Dovevi stare più attenta.
</p>

<p>
— Già, si fa presto a dirlo! Ma io non ho l’abitudine
di recitare due parti in commedia. Meno male che non gli
<span class="pagenum" id="Page_253">[253]</span>
è rimasto alcun sospetto. E sì che voi avete fatto il possibile
perchè se n’avvedesse!
</p>

<p>
— Che ho fatto io?
</p>

<p>
— Mi siete stato sempre ai panni, anzitutto; poi, Arrigo
non poteva volgere il capo altrove senza che vi metteste
a bisbigliarmi sciocchezze. State all’erta, Rafa! perchè mio
fratello non è un uomo comodo... ve l’ho già detto.
</p>

<p>
— Sono disposto a rischiare tutto per te, Loretta!
</p>

<p>
— Ma io nulla per voi: ecco la differenza.
</p>

<p>
— Davvero?
</p>

<p>
— Proprio; e venivo a dirvelo.
</p>

<p>
— Cioè?
</p>

<p>
— Cioè debbo dirvi che a questo modo non è possibile
continuare. Ho paura; sento che corriamo incontro ad un
pericolo molto grave.
</p>

<p>
Egli cercò di prenderle il braccio, amorosamente.
</p>

<p>
— No, lasciatemi, — disse Loretta sciogliendosi da
lui. — Non posso far altre pazzie. Ho commessa una leggerezza
imperdonabile, ve lo ripeto, ma spero che sarete
così gentiluomo da non farne troppo ricadere il peso e la
vergogna sopra di me.
</p>

<p>
— Allora, tutte le volte che ti vedo, Loretta, mi accogli
a questo modo? — egli esclamò con una voce dolorosa
ed umiliata.
</p>

<p>
— Ma cosa volete che faccia, santo Dio! Mi trovo io
stessa in una condizione insostenibile. Voi mi siete simpatico,
Rafa, oserei dire che vi voglio un poco di bene...
certo non vorrei parervi brusca... ma voi mi scrivete certe
cose, mi costringete a certe cose, che io non devo nè
ascoltare nè fare. Insomma, ragionate un poco: io sono
una signorina, dopo tutto, una vera signorina, ed ormai lo
sapete... Dunque il fatto solo che mi trovi qui, con voi, è già
un pericolo gravissimo; non vi pare?
</p>

<p>
— In questo hai ragione. Ma perchè rifiuti allora tutte
l’altre mie proposte? Non vuoi vedermi altrove che in
questo giardino, forse per diffidenza, forse per paura....
</p>

<p>
— Certamente ho paura, non lo nego: paura.
</p>

<p>
— Ebbene, fídati una buona volta! La tua paura è insensata!
Non sono certo un uomo capace di atti brutali.
<span class="pagenum" id="Page_254">[254]</span>
Vieni almeno in un luogo dove si possa parlare; qui non
è possibile.
</p>

<p>
— E dove allora?
</p>

<p>
— Senti: ho l’automobile fuori dal giardino; vado avanti
e ti aspetto; andremo in un paesello dei dintorni.
</p>

<p>
— Ma no, ma no!
</p>

<p>
— Insomma, te ne prego! Per una volta, per l’ultima
volta...
</p>

<p>
— Cos’avete a dirmi?
</p>

<p>
— Tante cose. Vieni, sii buona.
</p>

<p>
— Dov’è l’automobile? — ella fece perplessa.
</p>

<p>
— Al cancello, dietro le cascate.
</p>

<p>
— Bene, sentite: io verrò con voi, ma solo ad un patto...
</p>

<p>
— Quale?
</p>

<p>
— Che sia l’ultima volta, e poi non mi scriviate più,
non domandiate più di vedermi.
</p>

<p>
— Loretta!... — egli fece, supplichevole.
</p>

<p>
— No: assolutamente!
</p>

<p>
— Ebbene, ascolta. Se, dopo averti parlato, rimarrai nondimeno
ferma nella tua decisione, ti prometto che farò
tutto quanto posso per riuscire a dimenticarti. Va bene?
</p>

<p>
— Andate avanti, — ella disse, — vi seguirò.
</p>

<p>
Il giovine svoltò per un viale che s’infoltava tra gli alberi;
ella fece un lungo giro. Camminava piano, pensierosa,
nervosa; con l’ombrellino molestava l’erbe sul margine
dei prati. Si trovava in uno stato d’animo quanto mai
perplesso. Nonostante le sue lunghe riflessioni, ora non comprendeva
più sè stessa, nè il fratello, e non sapeva più
che farsi di questo Rafa così devoto e così ricco. In fondo
al cuore ella si sentiva anche triste; l’amore la struggeva,
la malinconia saliva dal fondo del suo essere, causandole
una specie di lenta soffocazione. Il giorno prima era stata
nella casa d’Arrigo, perchè non poteva più rimanere senza
vederlo; lo aveva trovato assorto e quasi ostile. Non l’aveva
baciata, non s’era lasciato baciare; aveva cercato
mille pretesti per mandarla via, e, vicino a lei, pareva su
le spine. Di Rafa non aveva neanche voluto udir parlare;
le aveva detto ruvidamente:
</p>

<p>
— Fanne quello che vuoi! Non m’interesso più di nulla.
</p>

<p>
<span class="pagenum" id="Page_255">[255]</span>
</p>

<p>
Ed ella si era fatta mansueta, aveva cercato di carezzarlo,
gli aveva detto:
</p>

<p>
— Lo dovrò vedere domani: dammi un buon consiglio.
</p>

<p>
Allora egli s’era messo a ridere, d’un riso acre, malvagio,
di cui ella non poteva intendere il senso; poi si era
messo a camminare per la stanza, concitato, accigliato.
</p>

<p>
— Lo vedrai domani?
</p>

<p>
— Sì.
</p>

<p>
— Allora digli ch’è un imbecille! Al suo posto io t’avrei
già presa.
</p>

<p>
— Perch’è parli così, Rigo? — ella gli aveva domandato
con le lacrime agli occhi. E lui a scrollar le spalle, senza
rispondere. Poi l’aveva pregata che se n’andasse, perchè
gli doleva il capo e voleva rimaner solo. Ma su l’uscio se
l’era presa in braccio, se l’era stretta fra le braccia, con
passione, e l’aveva spinta fuori.
</p>

<p>
Più tardi, verso la sera, con il pretesto di chiedere una
informazione al padre, era venuto a casa loro, forse per
vederla un momento, per sorriderle un attimo, dopo essere
stato così ruvido.
</p>

<p>
E s’erano baciati ancora, di nascosto, con più ansia, nella
casa paterna.
</p>

<p>
Ella non poteva comprenderlo bene. Forse lo struggeva
una sciocca gelosia di quest’uomo che in fondo ella derideva
e sul quale faceva un calcolo così diverso, così lontano
dall’amore. Ma ell’avrebbe rinunziato mille volte a Rafa,
s’egli le avesse detta una sola parola! E perchè non la
voleva? Perchè faceva sopportare ad entrambi, con tanta
ostinazione, una sofferenza così logorante?
</p>

<p>
Dietro la cancellata vide l’automobile ferma; vi corse
rapida, vi entrò. Gli ordini eran già dati al meccanico:
partirono in fretta.
</p>

<p>
Nel caldo pomeriggio le campagne sfavillavan come oro:
la strada era sovrastata da una ferma nube di polvere: i
carri enormi, carichi di mobili o di mercanzie, trascinati
da molti cavalli in fila, ne ingombravan il mezzo e si scostavan
lenti, con un gran scricchiolare, ai segnali della
tromba. Quando un’altra automobile passava, rapida, con
urli di sirena, tutto, per un lungo tratto, s’annebbiava in
un folto polverìo, tutto: anche il sole.
</p>

<p>
<span class="pagenum" id="Page_256">[256]</span>
</p>

<p>
Rafa le metteva un braccio intorno alla cintura, ella
cercava di respingerlo, ma debolmente; non era più nè
loquace nè gaia.
</p>

<p>
— Vedete, — diceva, — non posso fidarmi di voi...
</p>

<p>
Egli ubbidiva e ricominciava.
</p>

<p>
— Andiamo lontano?
</p>

<p>
— Non molto.
</p>

<p>
— Ebbene, cos’avete a dirmi?
</p>

<p>
— Non ora; parleremo dopo.
</p>

<p>
— Ah, dopo...
</p>

<p>
— Sei triste oggi?
</p>

<p>
— Sì, un poco.
</p>

<p>
— Perchè?
</p>

<p>
— Per tante cose... tante cose...
</p>

<p>
— Raccóntami, Loretta.
</p>

<p>
— No, che serve? Tanto mi considerate per una ragazza
molto leggera... Sono qui con voi... ne avete anche
il diritto!
</p>

<p>
Ella mescolava ora in un modo singolare, senza rendersene
conto, l’astuzia con la sincerità. Il giovine si chinò
su lei, fin quasi a baciarla.
</p>

<p>
— Non dire così, Loretta; sai bene che non è vero.
Per te sento anche un profondo rispetto: altrimenti non
ti amerei.
</p>

<p>
— No, voi mi desiderate; questa è la parola giusta. Ma
quanto ad amarmi, è ben altra cosa; non mi fareste venire
qui.
</p>

<p>
— Dammi ancora del tu, Loretta, come l’altre volte.
</p>

<p>
— Non oggi, non oggi!
</p>

<p>
— Allora non credi ch’io ti voglia bene?
</p>

<p>
Ella scosse il capo, incredula, sorridendo.
</p>

<p>
— Ne sei certa?
</p>

<p>
— Certissima.
</p>

<p>
Arrivarono in poco più di mezz’ora ad un piccolo villaggio,
che distendeva le sue case bianche nella grande
pianura, percorso intorno da un fossatello quasi arido,
con le due rive coperte di fiori gialli, tra l’erbe polverose.
</p>

<p>
L’automobile sostò nella piazza, ed uno sciame di
<span class="pagenum" id="Page_257">[257]</span>
monelli scamiciati accorse intorno saltellando sui ciottoli
a piedi scalzi. C’era un piccolo giardino pieno di frescura
e di pace a ridosso della chiesetta; una raggiera dorata
bruciava, percossa in pieno dal sole, sul frontone della
chiesa, e tanto splendeva, che pareva ruotasse; la casa parrocchiale,
dietro il verde, aveva le persiane delle due
finestre socchiuse; da una pendeva un lenzuolo, dall’altra
una camicia di percallo a righe bianche e blu. Un cagnaccio
di color fulvo annaspava lungo il muro.
</p>

<p>
— Vieni, — disse Rafa; — c’è un alberghetto in fondo
al villaggio: vi berremo il vin bianco.
</p>

<p>
— No; voglio andare in chiesa, — rispose Loretta.
</p>

<p>
— In chiesa?
</p>

<p>
— Sì.
</p>

<p>
— Bene, andiamo pure, se vuoi.
</p>

<p>
Il meccanico si recò all’albergo per attenderli; essi traversarono
la piazza, il giardinetto pieno d’ombra, e salirono
i quattro gradini del sagrato. Molti monelli rincorrevano
la macchina fragorosa.
</p>

<p>
Non era tardi; s’udivano ancora tutti i romori del villaggio:
i fabbri martellare, i falegnami piallare, le tessitrici
muovere i telai. Un bambinotto vestito da chierico
leggeva un libro seduto all’ombra nel giardino. Li guardò
e non si mosse. Sotto l’arco luminoso della porta maggiore
si vedevano ronzar sciami. Entrarono. La chiesa era povera,
ma religiosa e chiara come l’anima d’un seminatore;
dalle alte vetrate pioveva il sole scomposto in polvere
bionda. Solo una vecchia donna, confusa nell’ombra dei colonnati,
pregava col volto fra le mani; ma era così ferma,
così genuflessa che pareva una suppellettile della chiesa.
</p>

<p>
La fanciulla intinse la mano nell’acquasantiera e si segnò,
piegando leggermente il ginocchio. Una goccia le
rimase su la fronte, nitida come una perla. Poi girarono
tutt’intorno all’abside guardando i quadri della Passione
di Cristo.
</p>

<p>
L’aria fresca odorava d’incenso evaporato.
</p>

<p>
— Perchè hai voluto entrare in questa chiesa?
</p>

<p>
— Un capriccio.
</p>

<p>
Ell’andava innanzi con un passo elastico, quasi per non
<span class="pagenum" id="Page_258">[258]</span>
far rumore; la sua ombra s’allungava obliqua sul lucido
pavimento. Piegò di nuovo il ginocchio passando innanzi
all’altare, poi sedette sovra un banco, nell’ombra del colonnato,
e si raccolse la fronte nella mano.
</p>

<p>
Il Cristo crocifisso riscintillava della sua corona d’argento.
</p>

<p>
— Ed ora che fai? — domandò Rafa.
</p>

<p>
— Niente. Mi piace.
</p>

<p>
Egli s’appoggiò alla colonna presso di lei, un po’ curvo.
</p>

<p>
— Amo le chiese, — disse Loretta — e i canti e gli
organi delle chiese.
</p>

<p>
Rafa la guardò a lungo, poi disse:
</p>

<p>
— Come sei strana!
</p>

<p>
Ella gli sorrise levando la faccia. I suoi capelli biondi,
in quella luce bionda, parevano luminosi e davano alla sua
faccia, al suo sguardo, un’espressione spirituale.
</p>

<p>
— Dimmi qualcosa... — ella mormorò come se fosse
turbata.
</p>

<p>
Il giovine le sedette accanto.
</p>

<p>
— Qui vuoi che ti parli?
</p>

<p>
— Sì, mi piace.
</p>

<p>
Egli le si mise vicino, così vicino che la toccava.
</p>

<p>
— Senti... — prese a dirle; ma súbito esclamò: — Non
è possibile! Non posso parlarti di queste cose ora.
</p>

<p>
— Perchè? — fece Loretta con un sorriso perverso.
</p>

<p>
— Non posso.
</p>

<p>
— Allora taci.
</p>

<p>
E si raccolse di nuovo la fronte nelle mani.
</p>

<p>
Egli si accendeva della sua bellezza, nel guardarla. Tutto
gli piaceva di lei: la mano, il braccio, il colore dei capelli,
la schiena divisa da un’infossatura profonda, il petto che
le fioriva tra le braccia piegate. E l’odore di lei lo stordiva
come il profumo di un incenso irreligioso.
</p>

<p>
— Io ti voglio avere... — le disse piano, quasi non potesse
frenar quelle parole. E glielo ripetè vicino all’orecchio
minuscolo, che le appariva tra i capelli, come un
piccolissimo nido in un cespuglio.
</p>

<p>
— Come? — domandò la fanciulla senza muoversi.
</p>

<p>
— Tutta, tutta, in ogni modo!...
</p>

<p>
<span class="pagenum" id="Page_259">[259]</span>
</p>

<p>
Ella, senza muovere il capo, gli volse in faccia gli occhi
ridenti.
</p>

<p>
— È difficile!... — disse con ironia. E le mani congiunte,
concave, serbarono come impressa la forma della
sua fronte.
</p>

<p>
— Lo so, — egli rispose, — ma non importa.
</p>

<p>
Fece una pausa, poi soggiunse:
</p>

<p>
— Dimmi: cos’è necessario ch’io faccia per averti?
</p>

<p>
Ella rideva, la sua bocca era crudele.
</p>

<p>
— Molte cose... — disse. E ripetè con una cantilena: — Molte
cose...
</p>

<p>
— Per esempio?
</p>

<p>
— Lo devi sapere tu.
</p>

<p>
— No, dillo.
</p>

<p>
— Io non dico nulla.
</p>

<p>
E si nascose la faccia nelle mani congiunte.
</p>

<p>
Un raggio di sole, dall’invetriata, cadde sull’organo, lo
illuminò. In quella chiesa era una pace così grande che
l’anima vi si riposava. Lento, accidioso, nel fondo, si udiva
il biascicare della vecchia inginocchiata.
</p>

<p>
— So una storia... — mormorò la ragazza intrecciando
le dita.
</p>

<p>
E rideva.
</p>

<p>
— Ah, sì?
</p>

<p>
— Una bella storia...
</p>

<p>
— Ah, sì?
</p>

<p>
— Ma non la racconto.
</p>

<p>
— Allora perchè la sai?
</p>

<p>
Ella si prese fra i denti minuti un de’ suoi labbri fini
e rossi:
</p>

<p>
— La storia d’una bambina, che andava al mulino, per
prendere farina, tutte le mattine... una bella bambina. — E
cantilenava come se raccontasse una fiaba.
</p>

<p>
— E poi?
</p>

<p>
— ... per istrada la vide un peccatore...
</p>

<p>
— E poi?
</p>

<p>
— ... che le offerse di portarle il sacco, perchè la
strada saliva, saliva, e c’era un bosco a mezza via, tutto
verde, con un ruscello d’argento.
</p>

<p>
<span class="pagenum" id="Page_260">[260]</span>
</p>

<p>
— E poi?
</p>

<p>
— ... ma il peccatore la voleva baciare, ed ogni momento
le toccava le mani, le braccia, la bocca, il mento,
la gola, senza darle pace. Ma la bambina disse: Non
stamattina.
</p>

<p>
— E poi?
</p>

<p>
— ... anche domani disse: Non stamattina.
</p>

<p>
— E poi?
</p>

<p>
— ... anche dopo domani disse: Non stamattina.
</p>

<p>
— E poi?
</p>

<p>
— ... poi, un giorno ch’erano seduti presso un ruscello
d’argento a prendere il fresco, la bambina disse al peccatore:
Portami un bell’anello se mi vuoi.
</p>

<p>
— Allora?
</p>

<p>
— Il peccatore venne il giorno dopo con una collana
di perle, con un fermaglio d’argento, con uno specchio
d’oro. Ma la bambina disse: Portami un bell’anello se mi
vuoi.
</p>

<p>
— Allora?
</p>

<p>
— Il peccatore venne il giorno dopo, e le promise un
castello, un giardino, un lago, una foresta, un fiume. Le
promise molti cófani pieni di gioielli, molte guardarobe
piene di broccati, un letto d’oro, un’arpa d’oro, una scuderia
con cento cavalli... Ma la bambina disse al peccatore:
Portami un bell’anello se mi vuoi.
</p>

<p>
— E come finì?
</p>

<p>
— Andò a finire che al mese di Maggio se la prese il
mugnaio... per un fiore.
</p>

<p>
Ella si mise a ridere, sommessamente, con ironia, della
sua fiaba improvvisata, e senza nascondere il rossore che
tuttavia le dava la sua temerità. Poi congiunse i palmi,
appoggiò le labbra nell’incavo dei due póllici, e parve assorta
in una lunga preghiera.
</p>

<p>
Ma egli restò confuso e non seppe con quali parole rispondere
alla sua fiaba. Quell’allusione lo aveva un poco
sbalordito, se ne vergognava egli stesso più di lei.
</p>

<p>
— Allora tu sei la bambina che va al mulino, per prendere
farina, tutte le mattine... non è vero? — disse finalmente,
continuando la celia.
</p>

<p>
<span class="pagenum" id="Page_261">[261]</span>
</p>

<p>
— Io prego... — ella mormorò senza batter ciglio.
</p>

<p>
— E il peccatore sarei dunque io, non è vero?
</p>

<p>
— Prego... — ella ripetè, premendosi la bocca sui póllici
esigui.
</p>

<p>
— Ma chi sarebbe il mugnaio? — domandò Rafa, più
forte.
</p>

<p>
Ella si volse a lui, lo guardò, rise.
</p>

<p>
— Ah?... chissà mai! — fece, interrompendo la preghiera.
</p>

<p>
Il giovine le dette un bacio, rapidamente, prima ch’ella
se ne schermisse, un bacio sul collo, tra la nuca, dove i
primi capelli eran tenui come biada nascente.
</p>

<p>
Nell’alta chiesa l’organo di sette canne, avvolto in un
fascio di sole, mandava dal suo curvo metallo una musica
di fiamme.
</p>

<div class="chapter">
<p><span class="pagenum" id="Page_262">[262]</span></p>

<h2>XI</h2>
</div>

<p>
Aver fatto un grande cammino traverso la vita, essersi
cacciato innanzi, palmo a palmo, per conseguire una vittoria
lontana, aver studiati gli uomini, essere sceso a patti
con loro, averne adulati alcuni, dominati altri, essersi fatto
servire dai più; aver costrutto l’edificio della propria vita
con una pazienza ed una volontà instancabili, essere passato
in mezzo alle tentazioni con una magnifica spavalderia,
aver condotto il proprio cuore per mano come un
fanciullo ubbidiente, essere stato il servo astuto ed ingegnoso
della propria ambizione, sacrificandole tutto quanto
poteva insorgere nei duri istinti, nelle intime ribellioni
della sua focosa gioventù; aver sorseggiata con delizia
la coppa dei primi trionfi e mietuta con ilarità una larga
messe, già preparandosi le corone di pámpini della imminente
vendemmia; e tutto questo per trovarsi un giorno
il cammino precluso da un ostacolo impreveduto, per sentirsi
vittima e prigioniero di un agguato invisibile, tutto
questo per finir con distruggere lunghi anni di fatica in
un attimo solo... era cosa ben triste per colui che, su la
propria strada, non aveva incontrato ancora nè un ostacolo
insormontabile nè l’angoscia di una vera perplessità.
</p>

<p>
Egli era uscito da una bottega, ed aveva incominciato a
salire, pazientemente, con le sue forze sole. Si sentiva chiamato,
da un’ambizione oscura ma imperiosa, a vivere tra
quelli che vantavano il primato gentilizio, cui la ricchezza
ed il lusso erano retaggio inalienabile. Per giungere sino
<span class="pagenum" id="Page_263">[263]</span>
a loro, qualsiasi frode gli era parsa lecita, e s’era mondata
la carne plebea in un bagno di signorilità. S’era cacciato
per strade oblique; nell’ombra s’era fatto il cammino.
Aveva scelto con un singolare intuito quelli o quelle che
lo potessero condur oltre; s’era piegato, s’era fatto agile,
scaltro, violento, audace qualche volta, qualche volta umile.
</p>

<p>
Di alcova in alcova, di sala in sala, valendosi della sua
maschia bellezza contro il debole cuor femminile, rimanendo
inaccessibile ad ogni altra passione, chiuso nella
sua funesta volontà, camminava guardingo, in attesa dell’ultimo
assalto, pronto a carpire la più bella sua preda
con l’audacia definitiva.
</p>

<p>
Quand’ecco, a quel punto del cammino, un amore insolito,
spaventoso, lo fermava; un amore nefando e impossibile,
che trovava una specie di oscuro divieto nella
sua medesima volontà. E, cosa più terribile ancora, colei
ch’egli amava, amava lui pure, gli veniva incontro a braccia
aperte, piena d’incoscienza e di fremiti, offrendogli un
sorso di veleno con il sorriso più innocente.
</p>

<p>
Era la sua sorella di carne e di sangue, aveva nel nascere
lacerata la stessa ferita, macchiata la stessa coltre;
aveva saziata alla stessa poppa la prima fame lamentosa.
</p>

<p>
Eppure egli non sentiva queste cose; queste cose erano
solamente nel suo pensiero.
</p>

<p>
Qual altra salvezza poteva esservi per lui, fuorchè il
fuggire?
</p>

<p>
Egli pensò di fuggire; fece i bauli, s’apparecchiò. Ma
nell’ora della partenza, l’immagine di colei che amava gli
si mise davanti alla porta e così forte l’avvinse nel piacere
delle sue braccia colpevoli, che da lei non seppe disciogliersi,
ed il terrore della rinunzia lo assalì.
</p>

<p>
— Badi, signore, lei perde il treno, — disse il domestico,
entrato nella camera per prendere il suo bagaglio.
</p>

<p>
— Sì, va bene, — rispose Arrigo. — Lasciami stare.
</p>

<p>
— Ma guardi l’ora... Lei perde il treno.
</p>

<p>
— Non importa; lasciami stare.
</p>

<p>
Il domestico, senza nulla comprendere, ubbidì. Arrigo
s’era sprofondato in una poltrona, e vi stava, piegato su
sè stesso, con una specie di sinistra immobilità. Come un
<span class="pagenum" id="Page_264">[264]</span>
cane alla catena, avrebbe voluto assalire, mordere. Si vedeva,
lontano da lei, in un’altra città, in un albergo, fra la
gente, solo. S’immaginava il domani, il risveglio del domani,
se pure avesse trovata qualche ora di sonno. Ecco:
non avere più lei vicina, rinunziare alla funesta inebbriante
gioia di rivederla, di respirare l’alito della sua bocca, di
toccarla, di camminarle presso, e curvarsi, pur disperatamente,
su la vertigine di quel peccato. Andare via così, di
nascosto, senza darle un bacio, senza dirle nemmeno addio...
</p>

<p>
Ella verrebbe a cercarlo, forse quella sera stessa, prima
del pranzo, come soleva; e non lo troverebbe più. Sarebbe
rimasta su la soglia, perplessa, un poco pallida; poi se ne
sarebbe tornata via, tacendo, a fronte china, con qualche
lacrima negli occhi. Tutta la notte avrebbe forse pianto,
senza potergli scrivere una parola, senza poter conoscere
in alcun modo il suo distante rifugio. Chissà, forse avrebbe
anche pensato ch’egli non l’amasse più.
</p>

<p>
Era una fanciulla nel primo fiore, con l’anima irrequieta
e gaudiosa, con un cuore lieve; la lontananza l’avrebbe
insensibilmente guarita: e questo egli non voleva.
</p>

<p>
Ma invece, per guarire lui, nè il tempo nè lo spazio non
sarebbero mai bastati; quel fantasma l’avrebbe inseguito
come una presenza dappertutto visibile, per ogni strada
ove andasse in cerca di riposo e di oblìo. Mesi ed anni
non sarebbero bastati a guarirlo di quel male, tanto le
sue carni soffrivano di lei, tanto ella si era già mesciuta,
commista, nelle sue profonde vene.
</p>

<p>
Nè i mesi nè gli anni per guarire lui, e non la lontananza
e non gli svaghi e non più alcuna fra le cose che
un tempo erangli piaciute. Ora si mutava; un uomo dissimile
da quello ch’era stato veniva con questo male ad
abitare in lui. Cercava sè stesso e si ricordava di sè come
d’uno straniero.
</p>

<p>
— Signore... — disse timidamente il domestico, avanzando
ancora il capo dietro l’uscio.
</p>

<p>
— Che vuoi?
</p>

<p>
— Parte forse ad un’altr’ora?
</p>

<p>
— No, non parto! non parto più! — egli rispose impetuosamente. — Apri
quei bauli.
</p>

<p>
<span class="pagenum" id="Page_265">[265]</span>
</p>

<p>
— Riaprire i bauli? — fece il domestico, pieno di maraviglia,
senza osare alcuna domanda. — Va bene.
</p>

<p>
Ed entrò nella camera per mettersi all’opera.
</p>

<p>
— Ossia, lascia stare, — disse Arrigo. — Partirò forse
domani.
</p>

<p>
— Come vuole, — rispose il domestico, guardandolo
con una curiosità rispettosa. — Qui ci sono le chiavi.
</p>

<p>
E le depose sopra un tavolino.
</p>

<p>
— Che ora è, Filippo?
</p>

<p>
— Sono le cinque meno un quarto.
</p>

<p>
— Allora vattene pure; non ho più bisogno di nulla
per oggi.
</p>

<p>
— E non si cambia il signore?
</p>

<p>
— No, questa sera non mi cambio.
</p>

<p>
— Sta forse male il signore?
</p>

<p>
— Sto benissimo; va pure.
</p>

<p>
— Allora a rivederla, signor Arrigo.
</p>

<p>
— A rivederci.
</p>

<p>
Stava per uscire, quando il campanello squillò. Arrigo
d’un balzo fu ritto.
</p>

<p>
— Chi è? Va a vedere chi è — disse febbrilmente.
</p>

<p>
Avanzò dietro l’uscio per ascoltare. La intese nell’anticamera,
riconobbe il fruscìo della sua gonna, l’udì parlare,
intese che diceva:
</p>

<p>
— Parte? Voleva partire? Ma, come mai?
</p>

<p>
Quasi di corsa ella entrò nella camera, vide i bauli
chiusi, vide la sua faccia sconvolta e si fermò attonita.
Per le cortine calate filtrava un giorno vaporoso; la strada
mandava rumore, i veicoli stridevano; dai quadri, dagli
specchi, da ogni cosa lucida saettava un polveroso riverbero.
</p>

<p>
— Parti? — ella domandò, senza osare avvicinarsi.
</p>

<p>
Il fratello non rispose.
</p>

<p>
— Parti?
</p>

<p>
— Forse.
</p>

<p>
— Come forse? Hai già i bauli pronti. E non mi dicevi
nulla?
</p>

<p>
— Perchè dirtelo? — egli rispose con asprezza. — Parto
domani: ecco.
</p>

<p>
<span class="pagenum" id="Page_266">[266]</span>
</p>

<p>
La ragazza divenne assai pallida, lo guardò nel viso, e
tacque.
</p>

<p>
— Anzi dovevo partir oggi, ma ho perduto il treno.
</p>

<p>
L’ombrellino che portava le sfuggì di mano, ed ella
non si chinò a raccoglierlo. Fece due passi per andargli
vicino, ma si fermò.
</p>

<p>
— Allora...
</p>

<p>
— Nulla, nulla! Parto domani, è deciso. Domani parto.
</p>

<p>
— E dove andrai? — gli domandò la fanciulla dopo
una lunga pausa, con la voce che le tremava.
</p>

<p>
Quel suo pallore, quel suo tremore gli producevano al
cuore la sensazione d’una carezza. Egli fece con la mano
un gesto vago:
</p>

<p>
— Non so, non importa... molto lontano. Per respirare!
</p>

<p>
— Ah...
</p>

<p>
Egli si compresse con le due mani il petto e ripetè:
</p>

<p>
— Per respirare!
</p>

<p>
Capricciosa com’era, bambina com’era, ella s’andò a sedere
sopra una poltrona e ruppe in lacrime. Egli si mise
a camminare senza guardarla; ma quando le passava
presso aveva ogni volta la tentazione di afferrarla tra le
braccia. Ella era poggiata contro la spalliera, il viso raccolto
nel braccio, a metà seduta sul fianco, a metà inginocchiata.
Le usciva di sotto la gonna la balza d’una sottanella
greggia con i pizzi bianchi; ad ogni suo singhiozzo
gonna e gonnella facevan romore. Una mano le cadeva
lungo il fianco, stringendo un fazzolettino intriso di lagrime.
</p>

<p>
La guardava e soffriva. Era una cosa sua, nella sua
casa, nella sua camera, vicino al suo letto; avrebbe potuto
chinarsi e baciarla, dirle una parola d’amore, fra i baci,
e farla sorridere di nuovo. Era così facile far sorridere
quella sua bocca rossa! Avrebbe anche potuto svestirla,
prenderla in braccio come una bambola viva, odorosa,
disciogliere i suoi capelli, assaporare la sua bocca, coprirle
di carezze la gola, il seno, le spalle, stringerla fino al dolore
nelle sue braccia forti, sciuparla con la sua passione,
saziarsi di lei... Tante cose avrebbe potuto, e non osava.
Nessuno era fra loro, e pur non osava. Quale forza oscura
impediva il suo terribile amore? Quali abissi erano in lui,
che si colmavano di spavento?
</p>

<p>
<span class="pagenum" id="Page_267">[267]</span>
</p>

<p>
E quasi gli piaceva di vederla soffrire. Nulla disse,
non le diede neppure una carezza, e tuttavia si sentiva
felice ch’ella fosse lì, felice di non essere partito, di non
aver rinunziato ancora, per sempre, a quel tormento ineffabile.
</p>

<p>
Camminò per la camera toccando vari oggetti ch’erano
sui tavolini. Prese le chiavi lasciate dal domestico, se le
mise in tasca, e suonarono. Andò verso la finestra semiaperta,
si lasciò investire, avvolgere, dalle tende che un
soffio di vento gonfiava come pigre vele; passò vicino ad
un vaso dov’erano alcune rose ancor fragranti, che cadevano,
raccolse un pugno di petali, e tenendoli nel palmo
vi tuffò la bocca, vi morse.
</p>

<p>
Dalla strada veniva sempre quel rumore di veicoli e di
gente, or forte, or lieve, quel rumore incessante, confuso,
discorde, che sale dalla vita di tutti, mentre, dietro i muri
e nel silenzio, per le case degli uomini, passa talvolta la
tragedia senza mandare un grido.
</p>

<p>
Un lume d’oro si diffondeva nella camera col cader del
giorno; una lama di sole, entrando per la tenda gonfia,
colpiva uno specchio su la parete opposta rompendolo
nei colori del prisma.
</p>

<p>
Ella si levò; aveva gli occhi rossi, i capelli in disordine,
un singhiozzo fermo a sommo del petto, nel gonfiore della
gola. S’avvicinò a lui, esitante, lo prese per un braccio:
</p>

<p>
— Davvero te ne vai?
</p>

<p>
Egli chiuse gli occhi per non guardarla.
</p>

<p>
— Sì, Loretta, vado via...
</p>

<p>
— Perchè?
</p>

<p>
— Lo sai perchè.
</p>

<p>
Ella si torse, con un movimento femineo, come per fargli
sentire su tutto il corpo la carezza della sua persona; gli
venne contro, gli nascose la faccia ancor umida contro la
spalla, e disse piano, ma con un singolare brivido:
</p>

<p>
— Portami via con te.
</p>

<p>
Egli ebbe un sussulto.
</p>

<p>
— Con me?...
</p>

<p>
La visione gli balenava in tutto l’essere, radiosa.
</p>

<p>
— Sì, con te! dove tu vuoi... con te.
</p>

<p>
<span class="pagenum" id="Page_268">[268]</span>
</p>

<p>
Le sue braccia gli si annodavan intorno al collo, formando
una fragile, fortissima catena. E così vicini, così
avvinti, guardarono per un momento la felicità che passava
nel loro impossibile sogno.
</p>

<p>
Andare via, fuggire, perdersi, vivere tra gente straniera,
che ignorasse il loro peccato; contaminarsi della colpa irredimibile,
scendere nel divino perdimento, con la sola
paura che fosse necessaria per goderne ancor più... Ed
ella, che ignorava il peccato, tremò, come se ne fosse già
tutta coverta.
</p>

<p>
Ma egli ancora si vinse, ancora si sciolse da lei.
</p>

<p>
— No, lásciami, lásciami! Tutto questo è un tormento
che uccide!
</p>

<p>
Gli errava per la faccia livida una buia disperazione, le
sue mani brancolavano sul tremore di lei. Era venuta ella
stessa in tanta esasperazione che ormai non poteva essergli
vicina senza che una specie di svenimento le scendesse
per tutte le vene, soave come una morte che disánimi a
poco a poco, senza far male. Talvolta un dolore acutissimo
le batteva nel grembo, la torceva come una mano crudele.
</p>

<p>
— Anch’io non posso più... — balbettò. — Quando
mi tocchi, quando mi guardi, mi sento così male, così
male...
</p>

<p>
Egli ripetè sordamente:
</p>

<p>
— Lásciami.
</p>

<p>
— La notte non dormo, — ella disse; — la mattina non
riesco a levarmi dal letto. È come se mi avessero battuta.
Mi ammalerò. Tutto questo, perchè ti voglio bene.
Di giorno, qualche volta, bisogna che mi butti sopra una
poltrona e stia lì ferma, come se fossi morta. Allora mi
sembra che tu venga, e mi baci, mi baci... Fa tanto male...
Se tu sapessi come fa male!
</p>

<p>
Egli rise d’un riso rauco, affannoso; ella ricominciò:
</p>

<p>
— Anche tu sei cambiato; diventi pallido, qualche volta
mi fai paura.
</p>

<p>
Gli strinse ancor più le braccia al collo, e qualche
lacrima tremò nella sua voce.
</p>

<p>
— No, non andartene, — disse. — Oppure, se parti,
conducimi via con te.
</p>

<p>
<span class="pagenum" id="Page_269">[269]</span>
</p>

<p>
Egli scosse il capo con violenza, come per ribellarsi
alla tentazione che lo assaliva.
</p>

<p>
— Pórtami via! Saremo felici qualche giorno insieme...
</p>

<p>
Ne’ suoi occhi di fanciulla perduta brillava lo splendore
della sua calda anima, il dolore della gioia non
goduta.
</p>

<p>
— Hai paura forse? hai paura?... — ella domandava.
</p>

<p>
— Ho paura di me.
</p>

<p>
— Non dirmi di no... È la prima volta che ti chiedo
qualcosa. Vuoi che ne divenga malata? Io ti starò vicina
coma fossi una piccola cosa tua; non ti accorgerai di me.
Qualche giorno soltanto... non dire di no! Farai di me
quello che vorrai, anche nulla se vorrai. Sarà un secreto
nostro, nessuno mai lo saprà. Pensa, Rigo, qualche giorno
per noi due soli...
</p>

<p>
Lo tentava con tutta la sua grazia, con tutte le insidie
della sua femminilità, con il calore che usciva da lei come
il profumo da un cálice, lo tentava con le sue braccia
avvinghianti, con la sua voce torbida.
</p>

<p>
— Pórtami via con te... non ho paura, io, dell’amore...
</p>

<p>
Moriva il sole nello specchio; negli occhi loro passava
il miracolo di una lontana felicità.
</p>

<div class="chapter">
<p><span class="pagenum" id="Page_270">[270]</span></p>

<h2>XII</h2>
</div>

<p>
La tentazione lo vinse; poichè una fatalità voleva ch’egli
soffrisse tutto l’abominio del suo peccato.
</p>

<p>
Per dare un pretesto alla famiglia, Loretta simulò di
star male, d’essere accasciata da uno di que’ mali primaverili
che vengono con la prima calura. Il fratello propose
allora di condurla seco a respirare un po’ d’aria salubre,
in qualche paese di collina o su le rive d’un lago tranquillo;
e benchè la insolita premura di Arrigo dovesse un
poco sorprenderli, tuttavia l’onesto padre finì con accondiscendere
a quella partenza.
</p>

<p>
L’albergo dove scesero aveva un grande giardino, che
dondolava su l’acqua azzurra le sue spalliere di selvatici
rosai; un giardino esuberante, che allora, sul finire del
Maggio lacustre, aveva più fiori che foglie, più ombre che
sole. L’albergo era quasi pieno, ma di que’ forestieri un
po’ lugubri, che viaggiano tutta la vita, chiusi ermeticamente
in sè stessi, maltrattati ed insensibili come i loro
bauli. Mangiano, dormono, guardano il cielo, cercano di
adunare ne’ propri occhi la maggior confusione possibile
di cose vedute: son puntuali come l’orario, minuziosi come
la carta topografica, pieni di ricordi come un albo di cartoline
illustrate; delle cose altrui si curano poco, delle lor
proprie, sembrerebbe, ancor meno.
</p>

<p>
E il lago faceva oscillare le sue calme onde luminose
davanti alla contemplazione de’ lor occhi senza colore; le
montagne, fasciate di vapori turchini, buie di foreste, bianche
<span class="pagenum" id="Page_271">[271]</span>
di ville, drizzavano contro il cielo fiammeggiante i
loro impetuosi vértici; la riva, coltivata a vigne, dorata
di frumenti, sciorinava la sua pigra fecondità sotto la magnificenza
del sole.
</p>

<p>
Eran dunque partiti, ma non senza contrasti, poichè la
famiglia non vedeva di buon grado quella inattesa partenza.
Certo nessun dubbio contaminava quelle anime
semplici; ma, forse un presentimento oscuro, un sospetto
senza precisione, generato anche dalla lor titubanza, persuadeva
i genitori a non favorire questa soverchia familiarità
del fratello con la sorella minore.
</p>

<p>
Inoltre, da qualche tempo, Loretta era mutata in un modo
singolare; le si leggeva nell’espressione del volto un non so
che d’ambiguo, d’insolito; ed era mutata proprio da quando
Arrigo aveva cominciato a prendersi cura di lei. Ella, involontariamente,
odiava questa sua famiglia, dalle idee grette,
severe, meschine, questa famiglia ch’era il solo inciampo alla
possibilità d’ogni suo desiderio, ed oscuramente lasciava
sentire quest’odio, lasciava comprendere ch’era solo felice
quando poteva uscirsene con Arrigo, evadere dalla prigionìa
familiare, allontanarsi dalle mediocri loro abitudini.
</p>

<p>
Ed il primogenito, che una volta bazzicava così di rado
nella casa paterna, or vi giungeva quasi ogni giorno,
qualche volta stralunato, qualche volta con l’attitudine e con
il pretesto di colui che voglia nasconder la ragion vera
della sua visita. Non era stato mai tenero d’affetti familiari,
e queste sue più che fraterne attenzioni per la sorella
minore sembravano per lo meno singolari. Poi, quest’uomo
arrogante, che non aveva mai sofferto alcuna ingerenza
ne’ fatti suoi, or qualchevolta appariva titubante, quasi
umile, e si studiava di dare una ragione d’ogni suo passo;
talvolta guardava il suo vecchio padre, la sua vecchia
madre, con uno sguardo paurosamente filiale, che i suoi
occhi non avevan mai saputo esprimere.
</p>

<p>
Paolo, il fratello minore, il giovine dal cranio rotondo,
dagli occhi un po’ intontiti, Paolo, che mostrava per la sorella
un’antipatia irriducibile, per il fratello un certo disprezzo,
non lesinava le sue ironie un po’ grossolane su
que’ due che se la facevano da signori, prendendo a prestito
<span class="pagenum" id="Page_272">[272]</span>
le penne del pavone. E poi c’era quel terribile Riotti,
che per nulla al mondo avrebbe rinunziato a soffiare quali
che malignità su quanto accadeva nella casa del vicino.
Non che la sua mente sobria potesse mai giungere a concepire
manco per sogno la possibilità d’un amore simile;
ma egli vedeva la cosa sotto un altro punto di vista, e cioè
vedeva che la figlia ultima dell’occhialaio stava per divenire
in femmina ciò che il primogenito era stato in maschio.
E comprendeva benissimo, lui, che facessero buona
lega insieme, que’ due caporioni, e s’aiutassero del loro
meglio a scandalizzare la gente per bene.
</p>

<p>
Oh, lo aveva detto in casa del Ferrante! detto e ripetuto
ben forte! «Ma sì! era proprio ad un uomo di quel
genere che dovevano confidare la loro ragazza! e una
ragazza — senza farle torto — che di serio non aveva
nemmeno un capello. Perchè non le insegnavan piuttosto
a diventare una buona madre di famiglia? Altro che vestitini
e ciprie e gingilli e teatri e villeggiature! Anche le
villeggiature adesso! Ma sicuro, alla fine di Maggio, quando
ancora non fa gran caldo — anzi, la sera si sta meglio con
il soprabito che senza, ed è il momento migliore per la
città, — alla fine di Maggio si sente il bisogno d’andare
a prendere una boccata d’aria sui laghi. Figuriámoci!...
un viaggetto per i luoghi e per gli alberghi eleganti, a imparare
altri capricci, come se non ne avesse abbastanza!
Ma, già, quando si è ricchi!... quando si può!... Il signor
Arrigo, lui, di soldi ne ha a palate! Spende, spande, viaggia,
tiene appartamento e cameriere. Poverino! E perchè
allora non invita suo padre, o meglio sua madre, a vedere
un po’ di lago, che sarebbe tanta salute per lei? Nossignore!
Invita la sorella invece; e perchè? Perchè ha le
«toilettes» eleganti, perchè va in giro come una farfalla,
perchè è una civetta, la signorina, e questo a lui piace, si
sa, a lui!... a quello sciupone! a quel borioso! La finisse
con gli scandali, e pensasse una buona volta a riparare i
suoi malanni! O non cercasse almeno di corrompere anche
la sorella, che, scherzi a parte, ne sapeva già più di Bertoldo!
E lui, il vecchio, debole anche in questo, come in
tutto, debole fino alla viltà! Del resto, facessero poi loro,
<span class="pagenum" id="Page_273">[273]</span>
che lui, Riotti, com’era suo principio, negli affari altrui
non desiderava mettere il becco...»
</p>

<p>
Ma Loretta non aveva pazienza con i suoi di casa;
quando appena la contraddicevano, dava in ismanie, dichiarando
che intendeva esser libera e vivere a modo suo.
Finissero di seccarla una buona volta per i suoi vestiti
troppo eleganti, per i suoi cappellini ed i suoi mantelli,
visto che una ragazza dell’età sua non poteva già convocare
il consiglio di famiglia prima di scegliersi una camicetta!...
Quindi le facessero il santo piacere di non volersi mischiare
anche delle sue «toilettes», dal momento che non potevan
nemmeno rimproverarle di spender troppo, e ciò in grazia
del suo buon gusto, della sua grande abilità nel fare le compere.
Che se poi Arrigo di tempo in tempo le faceva qualche
regalo, nessuno in fin dei conti aveva il diritto di trovarvi
a ridire. E volevano saper la ragione per la quale
andavano così d’accordo lui e lei?... Ma era naturale!
Avevano gli stessi gusti, e dopo tutto eran fratello e sorella.
Inutile! non cercassero di far di lei una bottegaia,
perchè un marito dei loro non lo avrebbe sposato mai. La
lasciassero in pace! la lasciassero in pace! Quanto a lei,
saprebbe trarsi d’impaccio da sola. E finalmente anzi aveva
deciso: voleva studiare e diventar cantante. Questo le
avrebbe servito almeno ad esser libera.
</p>

<p>
Cantante!?... Il fratello Paolo ne scoppiò a ridere, d’un
riso cattivo, insultante. Lo andò a raccontare al Riotti,
il quale, appena la vide, cominciò con chiamarla Adelina
Patti. Fece anzi un lungo e dettagliato racconto d’una serata
in cui aveva inteso la celebre cantante; criticò la scuola
moderna, la dizione moderna, la musica barbara e le
grottesche teorie dei wagneriani; poi spiegò tutti gli inconvenienti
che può incontrare una donna sul teatro. Ma
poi concluse che, alla fin fine, se questa era proprio la
immutabile sua vocazione, si mettesse almeno a studiare
seriamente, perchè sul teatro, come in tutte le cose, si
riesce o non si riesce, ma quando non si riesce, poichè il
denaro occorre lo stesso, le donne per lo più arrivano a
fare un altro mestiere... E la voce? Ma sapeva lei quanto
ci vuole per giungere a trovare l’intonazione giusta? E le
<span class="pagenum" id="Page_274">[274]</span>
movenze? i gesti? la padronanza della scena? Aveva
dunque un’idea approssimativa dell’assiduità che occorre
per imparare tutto questo? Anni ed anni di studio! Poi
bisogna esserci nati sul teatro, od entrarvi molto giovani...
</p>

<p>
Secondo lui per Anna Laura era già troppo tardi.
</p>

<p>
In merito a questa gita, Arrigo ebbe dal canto suo qualche
noia con Clara Michelis.
</p>

<p>
Un vago sospetto cominciava oscuramente ad agitarsi
nel suo cuore attento e geloso. Ella pure aveva notate
alcune circostanze fuggevoli, senza valore per sè stesse, che
potevano parer accidentali, ma che, legate insieme da quel
sottile intuito che ha la donna quando ama e quando si
sente minacciata nel proprio amore, finivano con darle una
strana chiaroveggenza sul cuore di Arrigo.
</p>

<p>
Ella pure trovava incomprensibile questa subitanea cura
che l’amante si prendeva de’ suoi doveri fraterni, e trovava
strano che una ragazza di vent’anni ed un giovine come
lui se ne partissero insieme, senz’altro scopo nè altra
meta che di veder la primavera fiorire su le rive d’un
lago tranquillo.
</p>

<p>
Inoltre ella sapeva leggere in lui con singolare penetrazione,
e da qualche tempo lo vedeva mutato, cupo, irascibile,
come se un funesto pensiero si agitasse dietro la
sua fredda impassibilità. Questi due fatti, il suo mutamento
e le sue premure fraterne, eran nati insieme. Le rare
volte che aveva potuto indurlo a parlare di Anna Laura,
gli occhi dell’amante non avevan osato più guardarla in
faccia, s’eran fatti obliqui e fuggevoli, s’eran empiti insieme
di sospetto e di lampi. Nella casa dell’amante aveva
scoperta qualche traccia d’un’altra visitatrice; nel suo letto
stesso aveva sentito che quest’uomo non era più suo, non
era più di nessuna, tranne che d’un suo terribile nascosto
amore.
</p>

<p>
Ma egli era un violento, ella una rassegnata. Non potè
impedirgli di partire, anzi nulla confessò a lui de’ suoi
dubbi angosciosi, e rimase ad aspettarne il ritorno con il
perdono su le labbra, la morte nel cuore.
</p>

<p>
Ella non si vedeva, non si sentiva più giovine; la vecchiezza
vicina, questo ch’è forse il più terribile supplizio,
<span class="pagenum" id="Page_275">[275]</span>
la più irrevocabile condanna per l’amore, le faceva comprendere
che ormai ella doveva solamente rassegnarsi e
perdonare e patire in silenzio, perchè lottare nè ribellarsi
non poteva più. Arrigo era stato l’ultimo episodio nella
sua storia, e le donne forse non ricordano che due uomini:
l’ultimo ed il primo.
</p>

<p>
Ora che il sospetto era nato in lei, non aveva più pace.
Si sentiva sfiorire, mentre la giovinezza di lui splendeva
più rigogliosa. Quest’uomo, che aveva prima lottato per
averla, ella poi lo aveva conteso, lo contendeva ad altre con
ogni mezzo, per tenerlo presso di sè. Da dominatrice era
diventata la sua schiava; perchè non si stancasse di lei gli
aveva permesso tutti i capricci, secondato tutti i vizi; per
essere la sua amante, s’era alienate molte conoscenze, s’era
veduta male accolta in qualche sala della più severa società;
per passare qualche lunga notte, fino all’alba, con
lui, per sedersi su le sue ginocchia e baciarlo, nella propria
casa, quand’egli veniva a trovarla, non s’era quasi
curata dei testimoni domestici nè della bambina che intanto
cresceva e vedeva; perch’egli fosse ricco, si era fatta più
povera; avrebbe reso povera anche la sua bambina, che
pure amava, avrebbe fatto per lui qualsiasi altro sacrifizio,
pur di non perderlo, pur di riavere qualche volta i
suoi violenti baci.
</p>

<p>
Ed ora si contentava di poco; sapeva ch’egli era giovine,
che aveva bisogno di vivere, ch’era un ambizioso,
un uomo in balìa d’una sorte precaria, e gli perdonava
molte cose, troppe cose. Lo aspettava qualche volta per
giorni interi senza vederlo, ed allora le sue notti erano
insonni, ma lottava con disperazione contro la voglia di
piangere per non sciuparsi la faccia. Egli la tradiva spesso;
e pur avendone la certezza ella non osava ribellarsi nè
muovergli alcun rimprovero. Sapeva che i suoi amori
eran fuochi di paglia, galanterie cui si dava talvolta per
capriccio, talvolta per opportunità, e rassegnatamente
aspettava di vederne l’ultime faville, le ceneri.
</p>

<p>
Ormai si contentava di poco, di così poco! Ch’egli venisse
a darle un bacio, la sera, prima del pranzo, e qualche
volta restasse a tavola con lei, o venisse dopo il pranzo,
<span class="pagenum" id="Page_276">[276]</span>
prima d’andare a teatro, senza nemmeno togliersi il soprabito,
senza ch’ella potesse baciarlo con piena libertà, per
non sciupargli la cravatta bianca, per non spettinare i suoi
capelli così ben ondeggiati. Si contentava d’andare qualche
volta a casa sua, quand’era troppo gelosa, troppo
triste o troppo innamorata... Per lo più non lo trovava.
Lo aspettava; metteva in ordine, guardava tutte le sue
cose; gli portava mazzi di fiori, glieli disponeva nei vasi.
Toglieva la polvere da’ suoi gingilli, riordinava i suoi
vestiti, i suoi libri; metteva l’ora del proprio orologio
con gli orologi di lui. Ella parlava con Filippo familiarmente;
Filippo era un amico per lei. Spesso gli dava un
po’ di denaro o gli portava un regalo, e intanto, fra un
discorso e l’altro, cercava di far raccontare al domestico
tutto quanto sapeva su le abitudini del suo padrone.
</p>

<p>
Ma il domestico sapeva poco, poi era scaltro. Quand’ella
non aveva più nulla da fare, si metteva in una poltrona,
al buio, ed aspettava. Era paziente; si sentiva
quasi felice.
</p>

<p>
I suoi giorni d’amore divenivano sempre più radi, e
però le bastava di sapere ch’egli veramente non ne amasse
un’altra, che a lei rimanesse anche solo per abitudine o
per riconoscenza; le bastava che ogni tanto egli le sorridesse,
con quella sua bella bocca violenta sotto i baffi
sottili, e ogni tanto la prendesse in braccio, la cullasse,
lui così forte, lei così fina, e le dicesse ancora, per ingannarla
forse, che l’amava, che l’amava, con quella stessa
voce che gli aveva udita nei primi giorni, quando non
era ancor sua. E le bastava che una volta ogni tanto ella
potesse coprirlo de’ suoi baci avidi e gelosi, de’ suoi baci
in cui metteva tutta la disperazione del suo ultimo amore,
poich’ella era più malata che mai, più innamorata, più
ardente che mai. Certo v’era una grande tristezza in tutto
questo, ma ella non se ne lamentava; cercava di essere
buona, umile, per soverchiarlo con la propria dolcezza;
e di quel poco era contenta, perch’ella amava sopra tutto
l’amore che aveva per lui.
</p>

<p>
Ma ora un terribile spavento s’era aperto nell’anima sua;
le era parso d’indovinare la cosa orribile, aveva indovinato,
<span class="pagenum" id="Page_277">[277]</span>
ne era ormai pressochè certa. Non più il gioco lo
distraeva da lei, non le amanti d’una notte, non le cene,
i teatri, gli amici, non la sua tenace ambizione, non la sua
violenta gioventù. Guardandolo talvolta, gli scopriva ora
negli occhi una fiamma non mai veduta prima, e standogli
fra le braccia ella sentiva l’inimicizia, l’avversione, che
quest’uomo celava ora contro di lei. Dunque s’era innamorato,
dunque glielo avevano tolto; nel suo cuore insensibile
era nata una passione selvaggia... E per chi? per chi?
</p>

<p>
Aveva passati giorni e giorni osservando, indagando
nella sua vita con quella pazienza femminile che noi non
conosciamo; poi un barlume, un dubbio era balenato nella
sua mente, le si era infitto nel cuore, seducendo lei stessa,
mentre l’atterriva, con la sua potenza nefanda.
</p>

<p>
Ch’egli avesse amata un’altra donna, anche giovine, anche
bellissima, questo era forse nella sorte naturale delle
cose; le pareva che in tal caso avrebbe saputo comprenderlo,
perdonargli e rassegnarsi anche a questo nuovo
dolore. Poich’ella stessa era desiderabile ancora e poteva
sperare di vincere con la pazienza, con l’amore suo più
forte, con l’indulgenza sua più grande, infine con uno
qualsiasi tra que’ mezzi femminili che valgono a ricuperare
un possesso perduto.
</p>

<p>
Ma invece accadeva la cosa più imprevedibile, si elevava
contro di lei la più inattesa e formidabile nemica.
Poich’egli non s’era innamorato d’una donna che fosse
bella o giovine soltanto, che potesse avere una bocca più
fresca della sua, una pelle più morbida, un corpo più voluttuoso;
non solo d’un’amante che fra le coltri lo sapesse
meglio accarezzare, che fra la gente potesse meglio lusingare
la sua vanità; non insomma d’una fra quelle tante che
son tutte destinate a perire, a passare, a conoscere anch’esse
il tormento della fine... Ma invece aveva scaldato in sè il
più divorante fuoco, s’era lasciato invadere da una rossa
demenza, si dibatteva in una lotta feroce contro il demone
della sua stessa colpa, voleva cogliere il dolcissimo frutto
avvelenato, quello che torce, che perde, che fa impazzire,
quello dopo il quale tutti gli altri non hanno più sapore.
</p>

<p>
Egli non amava una donna soltanto; amava la sua sorella,
<span class="pagenum" id="Page_278">[278]</span>
una sorella di vent’anni, ancora intatta, che forse,
che certo amava lui; una sorella che aveva in più di tutte
l’altre il dono d’essere il peccato, il dono di portare nel
suo grembo il sacrilegio, ne’ suoi baci la dannazione, e di
chiamarsi «sorella», ossia di nascondere in questo nome
trasparente come la purità il significato più divino e più
terribile che sia nell’amore.
</p>

<p>
Forse i grandi peccati propagano intorno a sè una specie
di atmosfera malefica, di ambiguità quasi tangibile, per
la quale inevitabilmente giungono a farsi avvertire dalle
vigilanze altrui. Il primo giorno che questo dubbio era
balenato nella sua mente, ella súbito l’aveva respinto, se
n’era sdegnata contro sè stessa, s’era trovata abominevole
per aver concepito un simile pensiero. Ebbe quasi paura
che l’aver pensata una tal cosa potesse rendere una tal
cosa verisimile.
</p>

<p>
E si mise con affanno a cercare un’altra spiegazione, a
scoprire un’altra verità, meno orrida... meno affascinante!
Se questo pensiero assiduo le martellava nel capo, ella
compiva uno sforzo quasi fisico per allontanarlo da sè.
</p>

<p>
E però tornava, forse rievocato solo dalla paura che ne
aveva; tornava, perchè noi ci somministriamo senza volerlo,
con una gioia crudele, tutte le immaginazioni che ci
dànno più tormento; perchè l’orrido ci attrae, perchè il
peccato, anche il peccato altrui, è la più grande suggestione
che possa corrompere lo spirito nostro. Tornava,
perchè pensando alla possibilità di questo amore, alle sue
gioie più che umane, ella sentiva nascere in sè le radici,
fremere in sè i tormenti di questo inconfessabile amore.
</p>

<p>
E siccome talvolta siamo i peggiori nemici di noi stessi,
ella cominciò a pensare quale sarebbe stata la sua tortura
se questo dubbio avesse presa la consistenza della verità.
L’onda sensuale di quella colpa ineffabile si frammise
alla sua paura, alla sua gelosia, corse in lei, facendole
intendere l’ebbrezza che quei due potevano sentire se
veramente s’amavano. E mentre andava cercando le prove
che questo amore non fosse, in verità ella era tentata
e soggiogata dalla voluttuosa paura di scoprirne l’esistenza.
</p>

<p>
<span class="pagenum" id="Page_279">[279]</span>
</p>

<p>
Con lei d’altronde Arrigo non era guardingo abbastanza,
poichè non credeva ch’ella potesse avere sospettato. A lui
stesso, qualche rarissima volta, piaceva parlarle della sorella,
cosa che in addietro non accadeva mai. Gliel’aveva
descritta con frasi calde, ma vigilando insieme le proprie
parole, quasi temesse di potersi tradire. Le aveva pure
mostrato un ritratto di lei, un ritratto recente, fattole fare
in quei giorni. Poi, talvolta, son gli estranei, che con una
frase innocua ci rivelano una grande verità. Molti eran
venuti, nel modo più naturale, a parlarle di lui e di lei,
narrandole particolari futili, cose prive per sè stesse d’ogni
colpevolezza.
</p>

<p>
Li avevano insieme veduti per istrada, nei teatri, alle
corse, altrove; li avevan anche ammirati, perchè sembravano
volersi molto bene. C’era chi gliel’aveva descritta:
una bionda, ma d’un biondo color cenere, col visino fresco,
il profilo non del tutto puro e però graziosissimo, la bocca
sempre in sorriso, il corpo ammirevole.
</p>

<p>
Non gli somigliava affatto affatto; aveva l’aria un po’
di scapatella, e così alcuni, da principio, avevano supposto
che fosse una sua piccola amante... Ecco, alle volte, com’è
facile ingannarsi!...
</p>

<p class="dots">················</p>

<p>
— Inségnami a remare! — ella disse allegramente, nel
pomeriggio di quel primo giorno.
</p>

<p>
— Non ti pare che faccia un po’ caldo ancora? Sarebbe
meglio attendere più tardi.
</p>

<p>
— No, súbito, súbito!
</p>

<p>
E calzata di bianco, con una gonnella di tela bianca,
che le scopriva le caviglie, un cappellone di paglia piegato
sul viso, ella scendeva con ilarità per i viali del fragrante
giardino, che aveva tanti profumi e tanti colori
quanti ne può adunare insieme una primavera italiana.
</p>

<p>
Ella si divertiva; tutto questo era nuovo per lei; non
s’era forse mai trovata in un albergo elegante, ben di rado
aveva inteso parlare i linguaggi stranieri, non s’era mai
sentita così libera e così felice come in quel giorno.
</p>

<p>
Aveva una bella camera, con un terrazzo verso il lago,
<span class="pagenum" id="Page_280">[280]</span>
e la camera d’Arrigo era comunicante con la sua. Sul terrazzo,
ricoperto da una tenda a striscie bianche e turchine,
le avevan messo una seggiola a sdraio, di vimini, con molti
cuscini. Appena giunta vi si era distesa, un po’ stanca, e
s’era messa a guardar intorno, a sognare.
</p>

<p>
Le si apriva dinanzi il lago immutabilmente azzurro,
con le sue rive dense di villaggi, sparse di campanili e
di torri, il lago solcato in ogni senso da uno sciame di
barche, leggere come petali di fiori sopra una fontana.
Pareva le muovesse un dolcissimo vento, non la fatica
dei remi, e cullassero il sonno di gente oziosa. Udiva
ogni tanto una sonagliera di cavalli squillare, lontanando
per il bianco scintillìo delle strade maestre; vedeva le automobili
passar veloci, fragorose, lasciandosi dietro una
gonfia nuvola di polverone, i battelli giungere ad intervalli,
carichi d’una folla gioconda, che facendo ressa per
le scale montatoie sbarcava sui pontili d’approdo.
</p>

<p>
E per lei tutto questo era nuovo, le raddoppiava nel
cuore il senso della giovinezza; voleva in un giorno solo
tutto vedere, tutto godere.
</p>

<p>
S’era côlta nel giardino un bel mazzo di rose gialle, Arrigo
ne aveva tolte le spine, gliele aveva messe alla cintura.
Andavan ora verso la darsena per scender in una
barca ed allontanarsi dalla riva.
</p>

<p>
Egli non era più così tetro come nei giorni passati; un
senso di beatitudine e di pace ritornava in lui; gli pareva
quasi che quel cielo così aperto fosse indulgente alla sua
colpa, ed in verità un più sano respiro dilatava il suo
petto capace. Mentr’ella diveniva più fanciulla e pareva
scordarsi fra quella novità il suo torbido amore, egli si
compiaceva nel circondarla di tante piccole premure, come
si fa per un’amante.
</p>

<p>
La città era lontana, quasi dimenticata; nessuno li conosceva
in quel sereno golfo lacustre, in mezzo ai fiori
esuberanti, con intorno la catena quasi glauca delle montagne,
tra l’odor vegetale dei prati maggenghi, nell’aria
limpida e sana. Egli non aveva più il terrore che alcuno
sorprendesse il suo segreto, e vicino a tutte le semplici cose
della terra gli pareva che nel suo sentimento fosse entrata
<span class="pagenum" id="Page_281">[281]</span>
una qualche purità. Non voleva pensare più a nulla, ma
solamente godere con pieno abbandono quei giorni di oblìo.
</p>

<p>
In fondo comprendeva che la nostra coscienza è talvolta
una semplice paura dell’opinione altrui.
</p>

<p>
Scendevano verso la darsena per i viali del giardino
traboccante, mentre di poco il sole aveva sorpassata l’ora
del meriggio e traeva da tutte le cose un insostenibile fulgore.
Con il suo vestitino di tela bianca, la gonnella
corta, un velo azzurro su le spalle, il gran cappello di
paglia a larghe tese, ella pareva più giovine di qualche
anno e la sua irrequietezza era veramente quella d’una
bambina.
</p>

<p>
Si chinava tra i fiori, saltava le piccole siepi, gettava
sassolini per rompere lo specchio delle fontane, faceva
una piccola corsa, tornava. Era un po’ accaldata, gli occhi
le brillavano, il suo petto si gonfiava per respirare a lunghi
sorsi quell’aria profumata, e parlava, parlava, ed ogni
piccola cosa la faceva scoppiare in una risata così limpida
che i taciturni forestieri si volgevano sorridendo a guardarla.
</p>

<p>
Egli non viveva di sè, ma di lei sola viveva, con un
profondo tremore d’anima e di amor carnale. Udendola
ridere, una grande allegrezza empiva il suo recesso cuore;
s’ella correva per il giardino, avrebbe voluto egli pure
mettersi a correre come un fanciullo; se una cosa le dava
godimento, anch’egli ne traeva piacere, nè mai si ricordava
per l’innanzi d’aver concepito in un modo così elementare
il senso della felicità.
</p>

<p>
Ma v’era nel suo vigile spirito una parte che rimaneva
incapace d’allegrezza e dove il sole del bel pomeriggio
non mandava nessuna chiarità; una parte religiosa
e recondita, che in lui pesava come su la terra un
feretro: quella dove il suo perduto cuore misurava
con spavento e con viltà il rimorso della colpa inesorabile.
</p>

<p>
Ma quando l’udiva parlare, la sua voce stessa gli prodigava
gioia, correva per entro le sue vene, scendeva in
lui come una musica divenuta piacere; quando la vedeva
<span class="pagenum" id="Page_282">[282]</span>
muoversi, ridere, vivere, splendere, gli pareva che ogni
movimento svestisse di quegli abiti leggeri la sua perfetta
nudità, e mille volte, in quell’ebbro giardino, tra i fiori
gonfi di pòlline, coricava la sua bianca gioventù nel meraviglioso
peccato...
</p>

<hr class="tbs">

<p>
— Remi bene tu? — ella domandò al fratello, saltando
nella barca ed aggrappandosi a lui per non perdere l’equilibrio.
</p>

<p>
— Una volta, sì, remavo bene; ma ora forse ne avrò
perduta l’abitudine.
</p>

<p>
Tuttavia non vollero barcaiolo; andaron soli, perchè
nessuna vigilanza importuna turbasse il loro intimo godimento.
Egli remò con lentezza finchè furono discosti dalla
riva, ed ella, cantando, reggeva il timone. Il lago era fermo,
senza un’onda nè una scìa. Nella sua limpidità, le alte
montagne propagavano una immobile ombra, che pareva
subacquea. Le ville, i golfi, le rive, l’aria, l’acqua, la
montagna, tutto nello spazio brillava d’un glorioso trémito.
</p>

<p>
Arrigo la guardava: ell’aveva posato i piedi su lo stesso
appoggiatoio contro il quale premeva egli stesso nell’inarcarsi
per remare; la gonna corta erale un poco scivolata
in su, ed egli vedeva le sue fine caviglie uscire dalle
scarpette scollate, poi salire con ugual simmetrìa, come
fusi perfetti, e sparire tra i pizzi della gonnella in un principio
d’oscurità. Portava le calze di seta, color cenere,
traforate, luccicanti. Con la punta dei piedini irrequieti,
ogni tanto per ischerzo, ella toccava i suoi. E ridevano,
ridevano entrambi, senza parlarsi.
</p>

<p>
In quella pace, nella lentezza della remata, nel dondolìo
della barca navigante, comprendevano come la più dolce
cosa fosse guardarsi e tacere.
</p>

<p>
Egli l’osservava. Nel sole, nella grande vampa, la sua
carne s’impregnava d’una trasparenza bionda, come i cálici
delle rose tee; la vellutatura della sua pelle brillava
minutamente, l’ombre ne parevano più scure. L’esaminò,
<span class="pagenum" id="Page_283">[283]</span>
e si avvide, forse per la prima volta, ch’ella non aveva
la bocca pura, non la bocca dei suoi vent’anni, limpida
e quasi leggera come lei, ma una bocca sensuale, calda,
troppo rossa, troppo viva, una bocca di donna già molto
baciata, già esperta di tutte le lussurie che insegna l’amore.
E allentandosi nel colpo della remata, con il corpo
all’indietro e gli occhi semichiusi, egli si stendeva con
un lungo brivido sensuale sotto il bacio di quella bocca
impura.
</p>

<p>
Nel calor del giorno, tra il riverbero del sole sfavillante,
lasciava ella pure che le palpebre le scendessero
a metà su gli occhi un po’ ebbri di luce; un senso di
stanchezza beata le si diffondeva per il viso, per tutto
il corpo, inondandola di riposo come dopo una fatica.
Ed egli più non rivide in lei quella che nel giardino
saltellava tra i fiori buttando ciottoli nelle fontane, ma
un’altra, che aveva su la bocca il riso della donna perduta,
e pareva quasi addormentarsi dopo aver patito
un violento piacere, un’altra, ch’egli si raffigurava distesa
in un letto d’amore, nuda, con le braccia lente lungo i
fianchi, abbandonata nel soave riposo del piacere sofferto,
nuda e stanca in un letto d’amore, con il capo
vôlto da un lato fra i capelli semisciolti, la bocca umida,
gli occhi appassiti, scuri come le violette...
</p>

<p>
Egli remava lento, lento, nella infinita luce. Una riva
s’allontanava, l’altra era pur lontana, tutto pareva cedere
al sonno, sentirsi opprimere dallo splendore, in quel pomeriggio
di sole. Passaron presso un pescatore, che aveva
la sua barca ferma e la lenza nell’acqua. Piano piano,
senza far romore, scivolaron oltre.
</p>

<p>
Egli l’osservava: teneva in una mano e nell’altra le
due funicelle del timone; ma le due mani le riposavan
nel grembo, semiaperte, quasi addormentate, sicchè al più
leggero strappo del timone avrebber forse lasciati sfuggire
i due cánapi. Quelle mani, il sole le dorava; parevan un
po’ scure su la bianchezza della gonna. Anch’esse, come
la bocca, non rivelavano alcuna purità. Eran fatte per
tutti i peccati, erano destinate ad infliggere carezze tormentose,
<span class="pagenum" id="Page_284">[284]</span>
avevan nella lor forma innocente qualche segno
che ne tradiva l’attitudine al vizio. E sul viso caldo, su
la bocca un po’ arsa, per tutto il corpo affaticato dal lungo
desiderio, egli sentì passare la carezza di quelle mani
lascive, una carezza che lo snervava e lo torceva, prodigandogli
una voluttà piena di morte, dalle radici dei capelli
fino all’ultime sue vene. Allora lasciò i remi, si curvò
innanzi e la baciò.
</p>

<p>
— Che fai?... — diss’ella come destandosi, maravigliata.
</p>

<p>
— Ti amo, — egli rispose, circondandola con le braccia,
e guardandola negli occhi pieni di sole, tutto proteso
e curvo su di lei, con la bocca immersa nel suo vivo respiro.
Per scuotersi da quel torpore, ella si stirò con indolenza
sotto di lui che le pesava un poco adosso, e levate
le braccia, con un movimento pieno d’amore gliele
strinse al collo, rovesciando il capo all’indietro, chiudendo
gli occhi, beata.
</p>

<p>
Su l’acqua, su tutta l’acqua, parve correre in un tremor
di luce il palpito delle loro anime innamorate.
</p>

<p>
— Báciami... — ella profferì, quasi volesse tradurgli con
parole quella pienezza di gioia che le inebbriava i sensi. — Báciami
ancora una volta, come hai fatto prima...
così... così...
</p>

<p>
Egli la baciò di nuovo su la bocca umida, golosamente,
come si sugge un favo di miele. Ed ella passava le dita
nella sua capigliatura, gli scopriva le tempie, la fronte,
pettinando piano piano i suoi capelli con una prolungata
carezza.
</p>

<p>
— Mi sento felice... — ripeteva, gonfiando nel respiro
la sua gola giovine. — Vorrei dire tante cose inesprimibili...
vorrei quasi cantare, sì, cantare di gioia!...
</p>

<p>
E volse gli occhi tutt’intorno, per quella vampa infinita,
e le parve di abbracciare in sè stessa tutto lo splendore
che vedeva.
</p>

<p>
Egli la fissò profondamente, con una ferma potenza
negli occhi:
</p>

<p>
— Sei mia, o cosa pensi? — domandò con affanno,
<span class="pagenum" id="Page_285">[285]</span>
quasi con ira. E così forte la strinse nelle sue ruvide
braccia, ch’ella parve sentirne dolore.
</p>

<p>
— Perchè mi domandi questo? perchè fai così?... — disse,
con un’ombra di paura.
</p>

<p>
— Nulla, è nulla... non badare a quel che dico. Ridi,
Loretta, ridi ancora!
</p>

<p>
E si levò, si rimise a remare. Su la sua faccia era nuovamente
scesa quell’espressione di violenza e di tormento
che spesso lo contraffaceva; tutto il suo corpo straordinariamente
agile si piegava, si distendeva, con impeto nello
sforzo di arrancar sui remi; lo snello battelletto correva;
l’acqua sferzata saltava con rapidi arcobaleni.
</p>

<p>
— Che hai? Perchè ti stanchi così?
</p>

<p>
Egli non rispose, anzi remò più forte.
</p>

<p>
— Lascia provare a me, — diss’ella; — voglio remare
anch’io.
</p>

<p>
E fece atto di levarsi.
</p>

<p>
— Non ti muovere, non ti muovere, se no cadrai.
</p>

<p>
— Voglio remare anch’io; lascia che provi.
</p>

<p>
— Sì, aspetta. — E ansante abbandonò i remi.
</p>

<p>
— Come sei forte! Ora si correva!
</p>

<p>
Egli le sorrise nel tergersi il sudore che gli colava
dalla fronte.
</p>

<p>
— Allora vuoi remare?
</p>

<p>
— Sì.
</p>

<p>
— Bene, proviamo: io mi siedo su l’altro banco e tu
verrai qui.
</p>

<p>
Cambiò posto, mise in acqua un altro paio di remi e le
tese una mano per sorreggerla mentre passava. Quando
fu seduta, la baciò ancora su la nuca e su la tempia, la
cinse, la tenne imprigionata. Ridendo, ella premeva la
guancia contro il suo collo nudo; poi disse:
</p>

<p>
— Perchè mi hai fatta quella domanda, Rigo?
</p>

<p>
— Volevo sapere se mi ami, se mi ami davvero... — egli
rispose con una timidezza d’amante.
</p>

<p>
— E non lo sai dunque?
</p>

<p>
L’altro non rispose; le insegnò a tenere i remi, le accompagnò
il braccio nella remata.
</p>

<p>
<span class="pagenum" id="Page_286">[286]</span>
</p>

<p>
— È facile! — rispondeva la fanciulla. — Vedi che so
remare anch’io?
</p>

<p>
— Piano, fa piano, senza stancarti... Non affondare
troppo il remo nell’acqua; così, guarda. Snoda il polso
quando ti pieghi avanti, fletti la mano in basso quando
dái la remata... Così, va bene.
</p>

<p>
Ella si divertiva; guardava un remo, poi l’altro, che
non andavano insieme.
</p>

<p>
— Perchè non si cammina? — fece, indispettita.
</p>

<p>
— Si cammina adagio adagio.
</p>

<p>
— Voglio fare come fai tu.
</p>

<p>
— Abbi pazienza, ora t’aiuto.
</p>

<p>
Si mise anch’egli ai remi e navigaron fino a sera; fin
quando su le due rive, sparse d’indaco e d’oro biondo,
cominciarono a suonar da lungi le campane di tutte le
chiese.
</p>

<div class="chapter">
<p><span class="pagenum" id="Page_287">[287]</span></p>

<h2>XIII</h2>
</div>

<p>
S’erano vestiti rapidamente per il pranzo; egli era entrato
nella sua camera ad allacciarle il vestito, poi era
mutamente rimasto a guardarla mentr’ella finiva di lustrarsi
l’unghie e di togliersi la cipria dal viso. Le dolevan
un po’ le mani per l’asprezza dei remi e se ne
lamentava ogni tratto con una voce di bimba viziata. Per
consolarla, egli le prese carezzevolmente le mani fra le
sue, dicendole:
</p>

<p>
— Domani remerai di nuovo, il dolore passerà.
</p>

<p>
Eran poi scesi a pianterreno, discorrendo fra loro di
cose gaie, s’eran fatto apparecchiare un tavolino sul terrazzo
ed avevano comandato copiose vivande, perchè
una fame robusta li pungeva dopo quella giornata d’aria
libera.
</p>

<p>
Le vetrate erano aperte verso il giardino; gli sciami
notturni, densi come polvere infuriata, ronzavano in larghi
túrbini assalendo i globi elettrici sospesi nella compattezza
del fogliame; saliva dietro la montagna dell’altra sponda
una mezzaluna bianchissima nel cielo ancor pieno di crepuscolo.
</p>

<p>
Molta gente pranzava intorno a loro, e Loretta, curiosamente,
osservava l’un dopo l’altro que’ numerosi
commensali. Parlando, considerava i gioielli che vedeva
brillare indosso alle signore, poi sorrideva di certe scollature
ferocemente ossute, di certe pettinature strette e rade
come gomitoli venuti agli ultimi fili. Ma v’eran lì presso
tre giovani signore, che Arrigo suppose fossero Americane,
<span class="pagenum" id="Page_288">[288]</span>
le quali, senz’essere compiutamente belle, pur avevano
in tutta la persona que’ robusti e gentili segni di
eleganza che formano la particolare bellezza di questa
nuova stirpe atlantica. Simili per nobiltà di sembianze
a giovani dogaresse, queste repubblicane d’oltremare possedevano
già, nei loro profili antichi e limpidi, quella
verace purezza di origine che in esse, figlie di mercanti,
consacrerà l’imminente aristocrazia. Erano vestite con
amabile sfarzo, erano coperte di gioielli, e Loretta le ammirava.
</p>

<p>
— Vorrei essere molto ricca per avere un bel filo di
perle, — disse al fratello con gelosia, toccandosi la gola
nuda, che portava la sua gioventù come una stupenda
collana.
</p>

<p>
— Ti piacciono tanto le perle?
</p>

<p>
— Sì, tanto! Sono il gioiello che preferisco.
</p>

<p>
E soggiunse con una specie di rancore, dopo aver riflettuto:
</p>

<p>
— Com’è stupido esser poveri!
</p>

<p>
— Allora, — egli le domandò, guardandola — tu vuoi
diventar ricca ad ogni costo?
</p>

<p>
— Io sì! — rispose con fermezza. E l’avidità, la venalità,
il piacere del lusso, la smania di molte ambizioni
ancora insoddisfatte balenarono insieme nel suo volto.
</p>

<p>
Pur tacendo, egli parve assalito da un malessere intimo,
ed ella, senza dubitare che tali parole dovessero
farlo soffrire, aggiunse:
</p>

<p>
— Per questo non ho voluto perdere di vista Rafa.
Rafa mi potrebbe dare tutto quello che voglio.
</p>

<p>
Gli occhi del fratello divennero estremamente grandi e
fissi, la sua bocca ebbe una contrazione irritata. Si volse
alla finestra e guardò fuori, verso la riva notturna, verso
il lago pieno di stelle, che nella ferma sua limpidità si
copriva d’un lenzuolo d’argento.
</p>

<p>
— Non lo credi anche tu? — ella fece ancora.
</p>

<p>
— Certo! — egli rispose con asprezza; — Rafa può
pagarti bene.
</p>

<p>
Ella subitamente arrossì; nel suo pudore di fanciulla si
sentiva ledere tuttavia da quella frase crudele.
</p>

<p>
<span class="pagenum" id="Page_289">[289]</span>
</p>

<p>
Abbassò gli occhi e tacque.
</p>

<p>
— Non mangi? — disse Arrigo dopo una lunga pausa.
</p>

<p>
— Mi hai resa triste... che peccato!
</p>

<p>
— Via Lora, non ti offendere!....
</p>

<p>
E le tese la mano sopra la tavola, quasi volesse far la
pace con lei.
</p>

<p>
Era molto ghiotta, le offrivano cose delicate, poi quel
giorno aveva molta fame: dimenticò.
</p>

<p>
— Voglio bere un bicchiere di Champagne, — diss’egli, — come
la prima sera che abbiamo cenato insieme,
ti ricordi?
</p>

<p>
— Io mi ricordo ogni cosa ch’è stata fra noi, — ella
rispose con tenerezza. — Tutto ricordo, e non dimenticherò.
</p>

<p>
Il maggiordomo portò la bottiglia senza romperne i
suggelli, poi la ravvolse, l’imbavagliò, d’un tovagliolo
bianchissimo, e la mise a raggelare in un secchio appannato,
che un treppiede reggeva presso la tavola. D’improvviso
ella fece una riflessione:
</p>

<p>
— Vorrei sapere cosa la gente pensa di noi.
</p>

<p>
— Perchè?
</p>

<p>
Ella segnò con un gesto solo sè stessa, lui, la bottiglia
di Sciampagna:
</p>

<p>
— Scommetto che mi prendono per chissà chi... — disse. — Veramente
non ho l’aria d’essere tua sorella,
nè tua moglie.
</p>

<p>
E rise; la sua bocca umida scintillò d’un riso inverecondo.
</p>

<p>
— Scommetto — riprese — che mi credono magari una
«cocotte»!
</p>

<p>
— Sei pazza! — esclamò il fratello ridendo egli pure.
</p>

<p>
Ma questo nome non le dava noia, che anzi pareva
in un certo senso lusingarla e chiudere nella sua volgarità
un significato pieno di seduzione.
</p>

<p>
Voleva dire per lei possedere molti armadi stracarichi
d’abiti sontuosi, molti cofani pieni di gioielli splendenti, e
ballare nei carnovali, e ridere nelle cene, ed avere nella
sua casa profumata un gran letto d’amore.
</p>

<p>
<span class="pagenum" id="Page_290">[290]</span>
</p>

<p>
Ella si sentiva invincibilmente attratta verso questa vita
di piacere, nè il suo corpo era fatto per il desiderio d’un
uomo solo. Non albergavano in lei sogni di maternità e
di famiglia, ma il suo cuore volava impaziente in cerca
d’altre gioie meno tranquille. Quella bottiglia di Sciampagna,
che le metteva nel capo tanti pensieri giocondi, non
era per lei solamente un vino aggradevole al suo palato,
ma un simbolo quasi di tutta quella vita che le piaceva
ed a cui la chiamava un fervido bisogno di godimenti. Ella
voleva essere desiderata, infondere il piacere, prodigare
la gioia, perchè la sua missione femminile non altra era
se non quella di tentare, di esasperare, d’infliggere con
il suo corpo voluttuoso il tormento e il gaudio che ardon
nell’essenza dell’amore.
</p>

<p>
Il turacciolo saltò con rumore sotto la furia della bianca
spuma e dalle coppe ricolme sprizzarono minutissime scintille.
Ella v’intinse le labbra, golosamente, bevve d’un
fiato; egli sorseggiò il bicchiere con lentezza, guardandola;
poi si fece ricolmar la coppa e la bevve d’un sorso.
</p>

<p>
Un’orchestra nel giardino attaccò il valzer della «<i>Vedova
Allegra</i>»; dietro un gruppo d’alberi s’intravvedevano
confusamente i suonatori, seduti in cerchio sovra un palco
rotondo, illuminato a palloncini giapponesi, che di quando
in quando il vento faceva oscillare.
</p>

<p>
I gelsomini di bella notte spandevan nell’aria limpida
ondate di buon odore.
</p>

<p>
— Com’è bello qui! come tutto è bello qui! — ella
esclamò gioconda. — Ma tu non parli... Che hai?
</p>

<p>
Egli aveva bevuti tre o quattro bicchieri di Sciampagna,
l’un dietro l’altro, cupamente; si mise a ridere d’un riso
innaturale e disse:
</p>

<p>
— Ascolto la musica; questo valzer è una persecuzione,
lo suonano dappertutto.
</p>

<p>
— Mi piacerebbe ballarlo, — ella disse; — ballarlo
con te.
</p>

<p>
Sotto la tavola, con il piedino calzato di raso, batteva
il ritmo della danza. Riempiron le coppe un’altra volta,
e furon vuote. Le saliva, da quel vino pungente, un calor
lieve alle gote; i suoi occhi brillavano fra le ciglia orlate
<span class="pagenum" id="Page_291">[291]</span>
d’un luminoso tremito. Ora, godendo il caldo benessere
che le scorreva per le vene, s’abbandonò indietro, contro
la spalliera, tese le braccia nude su la tovaglia, e sorrideva
come in un rapimento, in una estasi che le avvolgesse
tutto il corpo, tutto il suo morbido corpo desideroso.
</p>

<p>
— Se fossimo soli ti bacerei... — confessò con un
leggero tremito.
</p>

<p>
Di là dalla vetrata, nel giardino, una grande magnolia
si vestiva d’argento nel chiaro di luna, portando sovr’ogni
ramo un magnifico fiore.
</p>

<p>
Ella poggiò i due gomiti su la tavola e si prese la faccia
fra le mani:
</p>

<p>
— Senti....
</p>

<p>
— Di’.
</p>

<p>
— Vienmi vicino, più vicino....
</p>

<p>
Egli si sporse innanzi per udir le sue parole.
</p>

<p>
— Non avrai più paura, dimmi?... non avrai più paura
questa notte, che c’è tanto profumo?... — gli mormorò sottovoce,
con un brivido che la impallidì.
</p>

<p>
Poich’egli non rispondeva, gli prese un polso, lo strinse.
</p>

<p>
— Dimmi, dimmi!... Perchè non vuoi rispondere?
</p>

<p>
— Ho più paura che mai! — rispose. E tremò.
</p>

<p>
Or qualcuno cantava, sul terrazzo, laggiù.
</p>

<p>
Uscirono. V’era molta gente, seduta a gruppi, che ascoltava
il concerto. Lor due si misero in disparte e si fecero
servire il caffè. Eran quasi nascosti da un grande cespo
di rosse azalee, che propagavan le lor vaste ombre su la
ghiaia lucente. Tra la foltezza degli alberi non si poteva
discernere il lago, ma ogni tanto si udiva l’acqua sciacquare
contro la riva.
</p>

<p>
Egli disse alla sorella:
</p>

<p>
— T’annoierai la sera; qui non c’è nulla da fare.
</p>

<p>
— E se pure ci fosse, — rispose — non vorrei far nulla.
Sto bene così.
</p>

<p>
— Ti senti stanca per aver remato?
</p>

<p>
— No, affatto. Ma quello Sciampagna mi dà una deliziosa
vertigine....
</p>

<p>
L’azalea fiorita buttava dietro le sue spalle una specie
di rosso mantello damascato.
</p>

<p>
<span class="pagenum" id="Page_292">[292]</span>
</p>

<p>
— Qualche volta, — ella disse — qualche volta, Rigo,
son io che ho paura di te. Sopra tutto quando non parli
e mi guardi.
</p>

<p>
— No, Lora; io non ti farò mai alcun male.
</p>

<p>
— Chissà? — ella rispose.
</p>

<p>
— Perchè dici questo?
</p>

<p>
— Non saprei perchè lo dico; è una sensazione indefinibile.
Forse tu mi odii un poco....
</p>

<p>
— Io?....
</p>

<p>
Là presso, dentr’una vasca invisibile, udivan l’acqua
d’una fontana sgorgar sonnolenta, fra gli alberi. Egli si
levò, le pose un braccio sotto il braccio, ed insieme s’inoltraron
per il giardino. Loretta s’impauriva dei piccoli rospi
verdi che saltavano traverso i sentieri. S’allacciaron l’uno
all’altra strettamente, perchè nell’ombra si sentivano più
sicuri, e scesero verso il terrazzo che accompagnava per un
tratto l’insenatura della riva. Tra la darsena e l’approdo
c’era una lunga fila di barche legate, che dondolavano.
</p>

<p>
L’acqua portava un mantello d’argento, che le aveva
buttato sopra la luna. Veniva una tristezza indicibile da
quella chiara calma lacustre. S’appoggiarono alla ringhiera
del terrazzo, percorso da una spalliera di rose
vanziane; il muoversi dell’onda luminosa li addormentava
in una specie di funesto incantamento.
</p>

<p>
Egli pensava di stare sopra l’orlo d’un precipizio, e di
cadervi lentamente, insensibilmente, sprofondando in una
vacuità piena d’oblìo. Sentiva il suo corpo disperdersi nell’annientamento,
il suo dannato amore finire in un urlo.
</p>

<p>
Ella pensava d’essere una reginetta, che abitasse un gran
castello su le rive d’un lago incantato, e di scendere in
una barca, la notte, lei sola, sotto la luna, senza remi, senza
vele, pigramente, dolcemente, per dormire. E più andava,
più il lago si faceva buio, più diveniva nella notte una
immensa disperata solitudine; e man mano che s’allontanava
col vento, le sembrava di smarrirsi nella perduta ombra,
di navigare in una buia distanza, dalla quale forse non sarebbe
tornata mai più... Aveva paura e si stringeva a lui.
</p>

<p>
Un cigno dormiva, con il bel collo piegato su l’ala, ondeggiando
come le barche legate in fila.
</p>

<p>
<span class="pagenum" id="Page_293">[293]</span>
</p>

<p>
Non lontano dalla sponda passò un battelletto, con un
fanale rosso a poppa ed uno bianco a prua. V’era gente,
che cantava in coro, e si udivano le parole.
</p>

<p>
Il ritornello diceva:
</p>

<div class="poem"><div class="stanza">
<p class="i02">  «Tela lina molto fina</p>
<p class="i01">che si mette ogni mattina</p>
<p class="i01">la mia bella al suo levar...</p>

</div><div class="stanza">
<p class="i02">  tutto quanto le darei</p>
<p class="i01">per far come fai con lei,</p>
<p class="i01">per saper quel che tu sai,</p>
<p class="i01">per star dove tu le stai...»</p>
</div></div>

<p>
— Cantano... sono allegri! — disse Loretta con invidia. — Io
non lo sono più.
</p>

<p>
Egli riprese, come per ischerzo, la cantilena:
</p>

<div class="poem"><div class="stanza">
<p class="i02">  «Tutto quanto le darei</p>
<p class="i01">per far come fai con lei...»</p>
</div></div>

<p>
— Vanno a pesca? — domandò Loretta.
</p>

<p>
— Forse vanno solo per cantare.
</p>

<p>
Quand’erano soli, quando faceva un po’ scuro, quando
si toccavano, l’interiore fantasma s’impossessava del loro
turbamento. Era un male che cominciava col desiderio d’un
bacio, e passava dall’uno all’altra, come una catena che stringesse
le loro carni fraterne; poi girava, s’attorcigliava in
serratissimi nodi, fino a curvarli entrambi sotto l’oppressione
del suo peso. Ella sentiva il bisogno di abbandonarsi nelle
sue braccia, egli provava con iracondia la tentazione di afferrarla
e stringerla fino al dolore; ma in entrambi, anche in lei
che si offriva, era una invincibile paura. Una paura gelida,
radicata nell’essere, una paura che li attraeva diversamente
e diversamente li separava. Eran come due sitibondi,
legati presso la medesima fontana, così che potesser
tender le labbra sino ad un pòllice dall’acqua, fin a sentirne
la chiara freschezza e respirarne l’umidità, ma
senza riuscire ad intingervi le labbra, mai. Tra la lor sete
<span class="pagenum" id="Page_294">[294]</span>
e la fontana c’era quel póllice di spazio che non li lasciava
bere.
</p>

<p>
— Vorrei che un uomo potesse dirmi perchè mai ti ho
dovuto amare! — esclamò Arrigo. — Vorrei me lo dicesse
un uomo che conosca tutte le anime e tutti i peccati, un
prete per esempio. Ma io non oso confessarmi di questo
peccato. E poi, che serve? Anch’essi non san nulla; nessuno
sa nulla di tutto ciò.
</p>

<p>
Questo accenno religioso della confessione spaventò la
fanciulla, come se, d’improvviso, l’abito nero del sacerdote,
l’ombra dell’intercolunio, le mistiche nuvole dell’incenso,
l’alito caldo che passa per la grata con il bisbiglio delle
parole colpevoli, e la rampogna, e la condanna, e la minaccia
di penitenze perpetue, le componessero nel cuore
sbigottito l’immagine del suo peccato mortale.
</p>

<p>
— Perchè dici queste parole così nere? — domandò.
E si strinse a lui, più vicina, quasi per trovare in lui un rifugio.
La barca dei cantori lontanava nella sera lunare, e
fievole si udiva di tratto in tratto il ritornello giocondo:
</p>

<div class="poem"><div class="stanza">
<p class="i02">  «Tela lina molto fina</p>
<p class="i01">che si mette ogni mattina...»</p>
</div></div>

<p>
— Hai pensato, — egli riprese, — hai pensato a quello
che avverrebbe se avessi una volta il coraggio, il terribile
coraggio che mi è mancato finora?
</p>

<p>
— Due cose ho pensato: o che tu non mi ami veramente,
o che il tuo cervello è malato. Se la nostra felicità
è in noi, perchè dobbiamo spaventarla con tante riflessioni?
Tu mi comúnichi a poco a poco il tuo male.
Quando, per la prima volta, mi agitò questo immenso
desiderio, súbito avrei voluto esser tua. Guardare più in
là mi sembrava inutile, mi sembra inutile ancora.
</p>

<p>
— Ma, dimmi, — egli fece; — tu che parli con tanta
leggerezza, conosci dunque il valore dell’offerta che mi fai?
Comprendi cosa vuol dire questa frase che ripeti senza
sgomento: «Essere tua?» Comprendi che ciò significa
regalare, sacrificare a me tutta la tua vita?
</p>

<p>
Ella parve maravigliarsi di queste parole; ma tuttavia
rispose a fior di labbro, senza convincimento:
</p>

<p>
<span class="pagenum" id="Page_295">[295]</span>
</p>

<p>
— Sì, certo, lo comprendo.
</p>

<p>
— No, Lora, — egli corresse con indulgenza, — tu non
lo comprendi. Verrebbe inevitabilmente un giorno, e forse
non troppo lontano, nel quale diresti a tuo fratello:
«Réndimi ora la mia vita, perch’essa è mia, e voglio viverla.»
Ma pensi che allora io potrei cederti ad un altro?
Pensi che, dopo un delitto come questo, si possa tranquillamente
ricominciare la strada per la quale si andava
prima? Tu sì, forse, perchè hai vent’anni ed un cuore
spensierato. Ma io? Dimmi, che farei allora? Conosci la
gelosia? Conosci quell’altro tormento, più grande, che si
chiama il rimorso? Vedi: c’è fra noi una differenza fondamentale:
tu mi ami perchè puoi dimenticare, perchè non
conosci, e quasi non sai che sono tuo fratello... invece io
ti amo appunto, e più disperatamente, perchè so, perchè
so con profonda paura, che sei la mia sorella....
</p>

<p>
A testa china, guardando l’acqua insidiosa, che scintillava
come una buia stoffa intessuta con fili d’argento e produceva
un rumore appena sensibile urtando contro il muro
della darsena, ella parve meditasse profondamente il senso
di quelle parole.
</p>

<p>
— No, Rigo!... — esclamò d’un tratto, afferrandosi al
suo braccio con una forza convulsa, — no! tu non sei
mio fratello. Non ho mai pensato per un attimo che tu fossi
mio fratello. Mi piaci, e nello stare con te sento che mi desideri
come un vero amante. Préndimi!... fa di me quello
che vuoi, per un’ora o per sempre, fin quando sarò bella e
mi troverà bella il tuo amore... Non senti? Sono tutta profumata
come un fascio di rose... Préndimi!... stríngimi fra le
tue braccia, come se fossi un gran fascio di rose... Ma
ridi! ridi!... perchè non posso più vederti così buio... Ridi
ancora una volta... ridi!
</p>

<p>
La barca ripassava di lontano e si udiva cantare:
</p>

<div class="poem"><div class="stanza">
<p class="i02">  «Tutto quanto le darei</p>
<p class="i01">per far come fai con lei...»</p>
</div></div>

<div class="chapter">
<p><span class="pagenum" id="Page_296">[296]</span></p>

<h2>XIV</h2>
</div>

<p>
— Sali e spógliati, Lora — egli le aveva detto a piè
dell’ascensore, forse perchè temeva di affrettare quella
imminente ora notturna. — Córicati presto e riposa bene.
</p>

<p>
— Ma tu non sali? — domandò ella indugiando.
</p>

<p>
— Sì, fra poco. Ancora non ho sonno; rimango a fumare
un’altra sigaretta.
</p>

<p>
— Io pure non ho sonno... — ella fece.
</p>

<p>
Ma egli la persuase con dolcezza:
</p>

<p>
— Domani faremo una gita, bisognerà levarci di buon’ora.
Va e dormi.
</p>

<p>
Egli rimase a camminare nell’atrio lungamente, poi
scese di nuovo nel giardino, tornò verso il lago. Vide la
camera illuminata sul terrazzo del primo piano; quella
intensa luce lo affascinava, distogliendolo da ogni altro
pensiero.
</p>

<p>
— Lora si spoglia, — pensò. E vide gli abiti che si
toglieva, ne sentì l’odore.
</p>

<p>
Le sue braccia lo tormentavano, il petto che le usciva
dalla camicia di batista gli sbocciò nel pensiero come un
mazzo di fresche rose; i suoi piedini ancor calzati, li
vide che andavano qua e là, per la camera, con quella
irrequietezza or pigra or frettolosa della donna che si
spoglia. — E adesso Lora si péttina, — pensò. E intese
il crepitìo del pettine di tartaruga nella treccia disciolta.
L’odore di quei capelli empì l’aria per dov’egli passava.
</p>

<p>
La vide curva sul catino a rinfrescarsi la faccia; immaginò
che per una sua civetteria feminea s’incipriasse tutta,
prima di coricarsi. Quell’odor morbido della cipria e
della sua pelle profumata, commisto insieme, gli alitò
<span class="pagenum" id="Page_297">[297]</span>
sotto le narici come una cosa viva. Ed egli la vide sedersi
vicino al letto, stirarsi un poco nella pigrizia, nella delizia
dell’imminente riposo, accavallare una gamba su l’altra
per togliersi la scarpina, lasciarla cadere su lo scendiletto,
poi farsi scorrere lentamente, giù dal polpaccio, la finissima
calza nera, ed il piccolo piede uscirne, polito come un
gioiello d’avorio, inquieto nella sua forma sottile, nervoso
come una mano. Indugiare un poco a togliersi parimenti
l’altra scarpina, l’altra calza, guardarsi intorno con quello
sguardo svogliato di colei che non vorrebbe dormir sola,
poi levarsi, prendere di su la coltre una bella camicia
tutta pizzi e nastrini, prepararla con qualche movimento
carezzevole, slacciarsi quella che portava indosso e lasciarla
scivolare giù, come una guaina, con un sorriso
lento....
</p>

<p>
Si andava per l’ultima volta a guardar nello specchio,
poi si coricava.
</p>

<p>
Egli si raffigurò queste cose minutamente, angosciosamente,
come alcuno che bevesse a piccoli sorsi un veleno
soavissimo. La tepida notte lo fasciava di profumi troppo
forti; un indefinibile silenzio pieno d’agitazioni pendeva
tra cielo e terra; la nascosta vita notturna si moltiplicava
intorno a lui, nell’ebbro giardino.
</p>

<p>
Traverso il fogliame degli alberi guardava con una
specie di stupefazione quella finestra illuminata, sul terrazzo
del primo piano.
</p>

<p>
D’un tratto, non potè più resistere a quelle visioni, traversò
il giardino in fretta, e salì.
</p>

<p>
Ella era uscita sul terrazzo deserto, s’era stesa pigramente
nella poltrona a sdraio, ed or l’aspettava, guardando
nel miracolo della notte, ove tremava con una specie di
furiosa intensità la magnificenza delle stelle.
</p>

<p>
— Che fai lì fuori? Non ti sei dunque coricata?
</p>

<p>
Un po’ ebbra di stelle, di silenzio e d’amore, tese a lui
le due braccia senza rispondere.
</p>

<p>
— Perchè non ti spogli? — domandò egli ancora.
</p>

<p>
— Aspettavo te, — ella rispose con una voce lenta, un
po’ velata.
</p>

<p>
Il lieve alito notturno era passato fra i suoi capelli;
nel suo viso batteva la bianchezza del raggio lunare.
<span class="pagenum" id="Page_298">[298]</span>
— Fa umido la sera, — egli osservò; — non rimaner
fuori troppo a lungo.
</p>

<p>
Poi, volgendosi con rapidità: — Ora è tardi, — le
disse; — dormi bene. Addio.
</p>

<p>
— Rigo... — ella profferì a bassa voce, quasi fosse
ancora sperduta nel sogno. E v’era un poco d’ebrietà
nella sua femminile indolenza, ne’ suoi modi ambigui,
nella voce con cui lo chiamava. — Rigo, vieni qui:
siéditi.
</p>

<p>
Gli fece un piccolo posto accanto a sè. Egli ubbidì silenziosamente.
Il calore di quel dolce corpo gli si propagò
nelle vene come un piacere avvelenato e lentissimo. Stava
curvo sopra il suo volto; le mani della fanciulla gli carezzavano
i capelli, la fronte.
</p>

<p>
Allora ella si mise a parlargli piano, facendo lunghe
pause, con trepidazione.
</p>

<p>
— Non devi lasciarmi sola... Questa notte più che mai
sento il bisogno di esserti vicina, molto vicina, perchè
sarebbe una vera malinconia mettere una parete, chiudere
un uscio, fra me e te... Non vedi che notte magnifica?
C’è un odore di gelsomini che vola per l’aria
come una polvere ubbriacante. Poi mi sento piena di
torpore, questa notte... Báciami!... Ho le mani calde, senti...
Mi fanno male... Brúciano. Voglio rimaner qui tutta la
notte, a parlarti, a carezzarti, piuttosto che rimaner
sola.
</p>

<p>
Cacciava le dita ne’ suoi folti capelli, come alle volte
si fa, nelle pellicce tepide, l’inverno. E continuava:
</p>

<p>
— Là, nel giardino, m’hai dette cose talmente gravi,
che ne sono turbata; vorrei piangere, ma in fondo al mio
cuore v’è una gioia che ride, una specie di speranza inesprimibile...
Non lasciarmi sola. Od anche mi piacerebbe
fare una cosa che non ho fatta mai: venire nel tuo letto,
addormentarmi vicino a te... Báciami! E poi dimmi qualcosa
di veramente pericoloso... Anche una parola innocente,
se non vuoi dirmi altro... Ti amo, e sola non potrò dormire...
perchè ho voglia che tu mi baci. Senti come la mia
bocca è innamorata... Bàciami! Sono tua... tua... préndimi!
Non desidero altro che soffrire di te... per te... Fammi un
po’ male... dammi un bacio, uno solo, senza fine.. chínati...
</p>

<p>
<span class="pagenum" id="Page_299">[299]</span>
</p>

<p>
Queste parole, dette vicino alla sua bocca, lo addormentavan
come la musica d’un soave malefizio, fasciavan i
suoi sensi dolorosi d’un ineffabile ristoro, e chiudendo gli
occhi egli s’irrigidiva per ascoltarla. Su la sua carne
fredda passava un gran brivido di piacere; una consumazione
insensibile, uno struggimento senza fine si propagava
in lui, sotto la carezza di quella voce.
</p>

<p>
Ella disse ancora, snervata, spossata:
</p>

<p>
— Guarda: chiudo gli occhi... dormo. Chínati un poco,
báciami!... ho tanto sonno... ti amo. Sii dolce con me...
Ascolta: non c’è rumore, nessuno ci guarda... báciami!
</p>

<p>
Come un pazzo egli le baciò la bocca, la fronte, le
tempie, il collo, i polsi, le mani, con un roco ansito
nella gola soffocata, e la baciò per tutta la sua carne
profumata finchè il respiro gli venne meno. Poi si levò
scapigliato, si sciolse da lei che lo teneva, la ricacciò con
violenza sui cuscini, corse nella sua propria camera, vi si
chiuse.
</p>

<p>
Ella dette un piccolo grido, e vibrante com’era sotto il
flagello di quei baci, ruppe in un convulso di lacrime, poi
restò per qualche attimo quasi priva di vita.
</p>

<p>
La mezza luna saliva sopra le montagne, alta, limpida,
lontana dalle stelle.
</p>

<p>
Egli si buttò sul letto, mordendo i cuscini, aggrappandosi
alle coltri, per dominare il tumulto che dentro lo
schiantava, e non udir quella voce sommessa che dietro
l’uscio lo supplicava, e non guardar più oltre nella terribile
possibilità di quell’ora.
</p>

<p>
La notte s’inoltrava, limpida, quasi tremante, verso i
culmini del suo glorioso fulgore, disseminando nella curva
dell’infinito una più grande magnificenza di stelle. Il lago,
le rive, abitate dall’ombre notturne, invase dall’ambiguità
del silenzio, si vestivan di bianchi splendori nell’incantesimo
della notte.
</p>

<p>
Trascorse un tempo che a lui parve infinito, poi gli
sembrò di comprendere ch’ell’avesse cominciato a svestirsi.
Non più intese per il pavimento il rumore de’ suoi tacchi
sottili, ma il camminar soffice di due pianelle che andassero
frettolose; allora ebbe la tentazione d’accostarsi all’uscio
<span class="pagenum" id="Page_300">[300]</span>
interno, che li divideva, e mettersi ad ascoltare.
Ma subitamente invece la porta verso il corridoio s’aperse,
ed ella entrò.
</p>

<p>
Era in vestaglia, paurosa, pallida, e ristette sul limitare.
Egli balzò giù dal letto, rimase attonito a guardarla.
</p>

<p>
— Che vuoi?... — balbettò con voce soffocata.
</p>

<p>
— Nulla, — rispose. Lo guardò. Negli occhi alterati
aveva una luce insolita; l’espressione di quel viso era singolarmente
mutata. Qualcosa di aspro e di selvaggio era
pure in lei, nella sua bocca per solito così ridente.
</p>

<p>
— Non dormirai stanotte?
</p>

<p>
— No.
</p>

<p>
Allora il fratello si mise a camminare cupamente per la
camera, senza passarle vicino, come se meditasse contro
lei qualche orribile cosa.
</p>

<p>
Ma rapidamente aperse la finestra ed uscì sul terrazzo.
</p>

<p>
Roteavano tutte le stelle, per l’immensità piena di tremito,
come un turbine di coriandoli d’oro.
</p>

<p>
Ella, furtiva, gli scivolò appresso, così leggera che non
la udì, e gli si appese al collo. Non aveva più busto, non
aveva più che una vestaglia quasi diafana, che mal nascondeva
la camicia ricolma e la gonnella corta; il suo
corpo gli si fasciava intorno alla persona come una morbida
sciarpa di seta si fascia, nel vento, intorno al collo
che la porta. Le si disfecero anche i capelli, ch’eran tenuti
da un pettine solo, e, senza cadere del tutto, gonfi e morbidi
le ingombrarono la nuca.
</p>

<p>
Dolorosamente, amaramente, le loro bocche si congiunsero.
Ella sentì così vicino lo spasimo della dedizione che
s’attorcigliò a lui come un’edera, gli si avvinse intorno
come un nodo.
</p>

<p>
La polvere di gelsomino volava in alto a vampate, ondeggiava
per l’aria soffice, divampava dall’aperto giardino
come un incenso invisibile: ogni cosa per intorno pareva
esser pregna di quest’odore possente. Una fontana sola
dominava il silenzio della notte, lanciando i suoi fili d’argento
nell’intrico dei rami frondosi, dove, ad intervalli,
un’ombra si mutava subitamente in splendore.
</p>

<p>
Tutto quanto avevano sofferto, patito, rifiutato al proprio
<span class="pagenum" id="Page_301">[301]</span>
desiderio colpevole, si disperdeva come un fumo di
sterpi nella vertigine di quell’ora. Nulla più li divideva,
se non il terrore di quella immensa gioia; l’indugio stesso
che frammettevano al loro peccato era un peccato infinitamente
più grande.
</p>

<p>
Ella si perdeva, ridendo e singhiozzando, sotto le sue
carezze molteplici; nella gola turgida le saliva già il grido
felice di quel vertiginoso dolore.
</p>

<p>
Ebbro di averla toccata, egli la sollevò nelle braccia,
ed il suo peso non gli fece compiere che uno sforzo lieve.
Aperse l’uscio serrato, la portò nella sua camera. Il pettine
che le ratteneva i capelli, cadde sul pavimento, rimbalzò;
le belle trecce le si diffusero per le spalle seminude,
mentre si teneva strettamente al suo collo formando
con le braccia avvinte una forte catena. I suoi piedini gli
battevano contro le ginocchia, nel camminare. L’adagiò
sul letto, e, curvatosi, immerse la bocca nel tepore della
sua gola palpitante, mentre la vedeva contorcersi e tremare
di sofferenza, quanto più, nel delirio, con le sue
disperate labbra egli la baciava.
</p>

<p>
Allora strappò i vestiti da sè, da lei, furiosamente. Si
sentiva rombar nelle tempie l’urlo della notte infinita;
perdeva la conoscenza d’ogni altra cosa che non fosse
quella carne viva.
</p>

<p>
E la freschezza della coltre li raccolse in un sol nodo
convulso, li strinse, bocca su bocca, in un terribile disperato
piacere...
</p>

<p class="dots">················</p>

<p>
Nel suo letto insonne di vergine ell’aveva imparato l’amore;
nelle origini stesse della sua vita un oscuro istinto
l’aveva irrimediabilmente condannata a peccare; il suo
grembo di donna la condannava ad essere un delizioso
e temibile strumento di voluttà.
</p>

<p>
Era inconsapevolmente lasciva; tutti i peccati della
carne possedevano già il suo corpo intatto. Gli dava da
bere il suo fiato, lo soffocava ne’ suoi capelli, si raccoglieva
i seni come due bei grappoli maturi e li offriva
crudelmente alla sua bocca, perchè ne godesse il sapore;
<span class="pagenum" id="Page_302">[302]</span>
si torceva con agile furia, battendo insieme le ginocchia
nell’impazienza dello spasimo da cui voleva sentirsi
ferire.
</p>

<p>
Ma in quell’attimo, dalle radici più vive dell’essere, un
male opaco, denso come fumo, greve come piombo, traboccò
nelle sue vene, pervase il più profondo gorgo della sua
vita, la ruppe nelle giunture, le si strinse intorno alla
gola come un capestro soffocante. Ed in quel male torbido,
così vicino all’urlo del piacere, tutto l’odio virgineo
che portava nel grembo inconsapevole si ribellò nell’attimo
della dedizione. Con le sue mani, ch’eran state lascive,
cercò di respingerlo, di afferrarlo, serrando la sua
gola, torcendo la sua bocca umida, graffiandolo nel viso;
e mentre pativa il bisogno di sentir infranta per sempre
la disperata sua verginità, d’un tratto le forze l’abbandonarono,
la vita le sfuggì dalle vene con un lievissimo
grido.
</p>

<p>
Allora egli vide subitamente in quella faccia svenuta,
come nella trasparenza d’un’acqua ferma, salir la faccia
grave del lor padre taciturno, aprire su quelle palpebre
chiuse i suoi dolorosi occhi pallidi, scavare in quelle piane
tempie le fosse delle sue tempie senili, e vide nella faccia
della sorella svenuta le scarne fattezze di lui, la fronte
carica d’anni, l’amara bocca dalle labbra esangui, che si
movevano per maledirlo...
</p>

<p>
Un abominevole terrore lo colse; di nuovo il cilicio della
colpa non consumata lo ferì nella carne, fin nell’anima,
con più irte spine. Balzò indietro, come di fronte ad un
fantasma, e perdutamente fuggì.
</p>

<p>
Passava la notte glauca per il cielo della prima estate;
le stelle splendevano così vicino alle finestre, che pareva,
stendendo una mano, di poterle quasi toccare...
</p>

<hr class="tbs">

<p>
La mattina dopo si guardaron in faccia, lividi, come se
avessero commesso un delitto. A lei dolevano tutte le
membra; i nervi esasperati le vibravano come funi troppo
tese; le alitava intorno alle narici un profumo voluttuoso
<span class="pagenum" id="Page_303">[303]</span>
di baci. E sentiva solamente il bisogno di giacer
supina, fra le carezze di quell’amante che amava, e dargli
tutta sè stessa come una coppa traboccante, e soffrire
da lui quel maraviglioso dolore, ch’egli le aveva crudelmente
risparmiato. Pur affranta com’era, le pareva che
mai le sue vene si fossero sentite così gonfie di vita,
che mai l’urto del suo sangue le avesse portato al cervello
una più torbida voluttà. Sentiva un bisogno quasi
malato di tornargli vicino, di accarezzarlo con tutto il
suo corpo, con tutta l’anima sua, poich’egli portava in
sè il piacere inebbriante, e si sarebbe inginocchiata con
umiltà pur di goderne ancora la struggente inquietudine.
</p>

<p>
Ma nella faccia di lui, devastata e folle, non era che
una enorme paura. La paura di quegli occhi pallidi che
lo avevano guardato, la notte, d’improvviso, fra i baci. E
rivedeva la faccia grave del lor padre taciturno, la senile
bocca maledicente, su cui s’era trovato curvo nell’attimo
estremo, quando stava per impadronirsi di lei.
</p>

<p>
Già, per ogni angolo, sovr’ogni cosa, rivedeva quella
immagine, velata di silenzio e di malinconia. Era il fantasma
che andava insieme col suo peccato, che gliene
avrebbe ora e per sempre impedita la consumazione. Tra
lui e lei c’era lo sguardo di quegli occhi pallidi; nella
vampa stessa del suo desiderio quell’ombra passava come
una fredda minaccia. Su la bella bocca profanata vedeva
rinascere la memoria, il segno quasi, dei loro baci; ma
quando più la tentazione attanagliava il suo cuor maledetto,
ecco fra loro lo spettro paterno, la sinistra pallida
faccia che appariva nel viso di lei.
</p>

<p>
Allora capì d’essere dannato, capì che uno spavento
inesorabile ormai dominava il suo spirito, e lo piegava,
e lo teneva prigioniero, trascinandolo, quasi alla catena,
come un cane sitibondo lungo la riva d’un fiume. Comprese
di non essere più padrone della propria volontà e
di non potere nè ribellarsi nè ubbidire a sè medesimo,
poichè fra lui ed il suo amore c’era tutta la potenza di
quella legge umana che le più forti anime talvolta non
riescono a sovvertire, c’era lo sgominio invincibile del
<span class="pagenum" id="Page_304">[304]</span>
peccato che in tutti i tempi era stato maledetto, c’eran
le oscure leggi della procreazione e del sangue, c’era la
forza terribile delle parole, che vieta di chiamare amante
una sorella e vieta che il nostro desiderio si fermi sul limitare
della casa dov’ebbimo la culla, dove arde la fiamma
inviolabile del focolare, dove siede il nume domestico a
tutela della perpetua famiglia.
</p>

<p>
Comprese pure d’essere un debole, cui facevano paura
le grandi anomalie della vita, un timido, che preferiva
languire sotto il flagello del suo male anzichè impadronirsi
d’una spietata felicità.
</p>

<p>
Solamente una grande anima può essere capace d’un
grande peccato ed è molte volte più facile riscattarsi nel terrore
della colpa, che affrontarne con tutto l’animo la tragica
bellezza. Per concedere al proprio desiderio quella
stupenda e orrenda libertà, che non riconosce divieti, bisogna
disprezzare infinitamente gli uomini e tutto ciò che
ubbidisce a pregiudizi umani. Ma egli non era che la
vittima del suo fenomeno d’amore, nè sapeva in alcuna
guisa divenirne il padrone. Aveva guardato infatti con
occhi temerari verso le cime ove spazia l’anima dei veri
sovvertitori; ma forse gli mancava quella coscienza dell’individuale
arbitrio che sola poteva uguagliare il suo coraggio
alla temerità del volo: una legge fortuita aveva
imprigionato in quest’uomo mediocre l’amore d’un dio.
</p>

<p>
E però tentava liberarsene con ogni potere della sua
volontà, riconoscendosi pieno di umili paure davanti alla
fiamma di una così grande passione. Ma colui che dice a
sè stesso: «Diméntica!» — non fa che insidiar la sua
colpa con una tentazione più forte, non fa che avvelenare
il proprio desiderio con l’attesa di una più grande voluttà.
</p>

<p>
Egli aveva passata la notte insonne a ragionar con sè
stesso, a prevedere ogni possibile conseguenza, e n’era
uscito con un proposito fermo: quello di allontanarsi dalla
sorella, di non più rimanere un istante vicino a lei, perchè
solo nella fuga, nella lontananza, nel tempo, egli ancora
vedeva una remota salvezza.
</p>

<p>
Le andò presso, le parlò come non aveva mai parlato
ad alcuna creatura del mondo, tanta era la dolcezza che
traboccava dalle sue parole.
</p>

<p>
<span class="pagenum" id="Page_305">[305]</span>
</p>

<p>
Disse d’aver pensato a sè stesso ed a lei, a lei sopra
tutto, e d’aver compreso che stavano per prepararsi entrambi,
con le lor proprie mani, una irremediabile rovina.
Ch’ella era giovine, e doveva pur vivere, mentr’egli non
avrebbe mai consentito a dividerla con chicchessia. E
nessuna illusione le facesse velo. Oggi, forse, la sua gioia
più grande consisteva per lei nel sacrificio di sè stessa,
ma inevitabilmente verrebbe un giorno, e forse non lontano,
in cui se ne sarebbe troppo tardi pentita. Infatti,
quante aspirazioni, quante impazienze già non tormentavano
la sua fervida giovinezza! Poich’ella era una bambina
di vent’anni, ed a vent’anni l’amore, anche un’amore così
torbido, non può essere che una ventata sentimentale, un
soffio di perverso ardore, che sfuma e passa e non lascia
memoria di sè... Poi, a lungo andare, nulla si può nascondere.
La gente, prima o poi, se ne sarebbe avveduta. E
allora?... Si sentiva ella il coraggio di subire apertamente
una tale vergogna? Li avrebbero tutti esecrati, fuggiti
come due cani lebbrosi, come due stregati, e non sarebbe
rimasta per loro nè famiglia, nè amici, nè avvenire, nè
pace, nè alcuno di que’ conforti umani che pur son necessari
ad ogni creatura. Inoltre non eran ricchi, e bisognava
quindi che, ognuno per la propria strada, provvedessero
all’avvenire, visto ch’entrambi s’eran scelta una
via diversa da quella ch’era segnata nel lor destino. Ricchi
forse, molto ricchi, avrebbero potuto fuggire in un paese
dove nessuno li conoscesse nè potesse conoscerli mai, e
là dimenticare ch’eran nati dalla stessa madre, dallo stesso
padre, per solo ricordarsi che si amavano.
</p>

<p>
Ma se pure questo fosse, avrebbero mai trovato pace
nella lor propria coscienza? «Ricórdati! — egli le diceva; — tutto
si può far tacere, tranne la voce inesorabile che si
alza dall’intimo del nostro cuore. Ed il rimorso, vedi, è il
nemico più terribile fra quanti ci riserba la vita.»
</p>

<p>
Non solo; ma se un figlio nascesse dal lor peccato? se
mai dessero al mondo una creatura così maledetta fin dall’origine?
se di lor due, fratello e sorella, si generasse una
creatura infamata, esclusa da tutte le leggi umane, che
li avrebbe fatti tremare ogniqualvolta pronunziasse con
<span class="pagenum" id="Page_306">[306]</span>
la sua bocca infantile quelle prime parole che si balbettano:
«mamma, papà...»
</p>

<p>
Aveva mai pensato a tutto questo, lei? No certamente;
perch’era giovine ancora, inesperta d’ogni pericolo, e si
lasciava prendere senza riflessione dalla follìa del suo
amore, ch’era solamente «il suo primo amore...»
</p>

<p>
Anche per lui era il primo, il solo, veramente l’unico. Ed
ella ne sarebbe certo guarita; egli no. Egli avrebbe fatto
il possibile per dimenticare, ma tutto questo non avrebbe
servito che a mescergli nelle vene più profondamente il suo
velenoso male. Per lei, senza dubbio, non era che un capriccio
lieve, una folata di vento, un’ondata impetuosa di calore
ne’ suoi freschi vent’anni... Oh, non dicesse di no! Egli lo
sapeva bene, e questa era forse la sua tortura più grande.
Ma egli era invece un uomo già maturo, ed anzi, un uomo
rimasto fino allora insensibile a tutte le passioni; cosicchè
gli si era scatenata nell’anima una buia tempesta, una di
quelle tempeste che travolgono e distruggono intera una
vita. Per quanto lottasse con ogni sua forza, ormai non v’era
più scampo; in lui era entrato subitamente un altr’uomo,
ben diverso da quello ch’egli era stato fino allora; la sua
mente, il suo cuore, i suoi sensi, tutto era mutato. La sua
libera gioventù si era incatenata il giorno ch’egli aveva cominciato
ad amarla, ed ormai viveva come sotto la magìa
d’un sortilegio, non sapeva più dominarsi, era uscito di sè.
</p>

<p>
Bisognava che s’armasse di tutta la sua forza per non
trascinare anche lei nella propria rovina, bisognava che
le volesse un bene infinito, più che amore, un’adorazione
senza limiti, per venire a dirle quel che le diceva:
</p>

<p>
— «Parto, fuggo, non mi vedrai più. Devo starti lontano
a costo di morirne, devo rinunziare a te perchè tu
sia felice più tardi. Devo trovare nelle mie forze umane
la forza spietata di non prenderti, e andarmene, solo, a
rifugiarmi chissà dove, io che ti amo, io che non vivo
un momento senza pensare a te, io, che dovunque vada,
porterò nei sensi e nell’anima la tua memoria, più viva e
più terribile di te... Poi, non è tutto. Sei difesa, vigilata;
c’è tuo padre, nostro padre, che ti difende. Ogni volta
che le mie labbra volessero baciarti, ora lo vedrei. Stanotte,
<span class="pagenum" id="Page_307">[307]</span>
quand’eravamo insieme, quand’eri quasi mia, d’un
tratto egli è venuto, l’ho visto. Era lì, fra me e te, che
mi guardava con i suoi occhi fermi. La sua faccia si è
confusa nella tua faccia. Ho inteso che nostro padre ci
malediva. Ed ora il suo fantasma non mi abbandona più.
Comprendi, Loretta, comprendi che ne impazzirei?...
</p>

<p>
«Solo ti domando una cosa: abbi pietà di me. Non far
nulla per trattenermi, non piangere, non ripetere che
avresti voluto esser mia. Invece tu devi odiarmi, perchè
questo amore che ho per te, ricórdati! è una cosa orrenda.
Fa quello che vuoi: tornatene a casa, o rimani, o
va dove sarai felice. Ma non dimenticare che un uomo
fugge, butta fuori dalla vita il suo cuore morto, per salvare
te, unicamente per salvare dalla rovina la sua sorella
che amava...
</p>

<p>
«Più tardi, quando sarai donna, pensa che se la mia
colpa fu grande ho anche lottato quanto un uomo può
lottare per ribellarmi a questa colpa. E tu non dirmi
niente, Lora... non mi cercare mai più. Parto súbito, stamane,
fra un’ora...»
</p>

<hr class="tbs">

<p>
E partì.
</p>

<hr>

<div class="chapter">
<p><span class="pagenum" id="Page_309">[309]</span></p>

<h2>I</h2>
</div>

<p>
Ella rimase in quell’albergo due giorni, sperduta, nell’inerzia,
nello stupore, nello smarrimento. Quello che
succedeva era nuovo, inatteso, per lei. La rivelazione di
questo amor disperato, l’apparenza tragica di questa
passione, da prima le dette un senso di dolorosa maraviglia.
</p>

<p>
Ella non intendeva l’amore a questo modo; per lei l’amore
non poteva essere che un viluppo romantico di sensazioni
tristi e gaie, di parole che vengono alle labbra
per tramutarsi in un bacio, di curiosità insoddisfatte, d’aspirazioni
veementi verso una contentezza fisica da lei
non conosciuta. Per lei dunque l’amore doveva essere una
cosa gioconda.
</p>

<p>
Ella non era che una piccola vespa, leggera, volubile,
pungente: provava un senso di malessere davanti a questo
amore così tragico. S’era invaghita del fratello, ma senza
trovarvi un benchè minimo sapor d’incesto; lo aveva infatti
amato per istinto, senza pensare al suo nome, senza nemmeno
accorgersi di violare un sacro divieto. L’aveva incontrato,
quando, nel suo grembo d’amante voluttuoso ed
ancor suggellato, ella provava un bisogno di dedizione
invincibile, avvolto nelle oscure lascivie che tormentano
il fuoco della verginità. Aveva da lui subíta la prima tentazione,
per lui s’era sentita nascere nel sangue la prima
ed oscura inquietudine dell’amore; il suo grembo di vergine,
così, non altrimenti, lo amava.
</p>

<p>
Ella era tanto semplice e tanto perversa insieme, che
poteva sentire puramente un amore incestuoso; il male
stava così nascosto in lei ch’ella non sapeva d’esserne contaminata.
</p>

<p>
<span class="pagenum" id="Page_310">[310]</span>
</p>

<p>
L’uomo, che ne’ suoi atti è sovente un impulsivo, ama
nondimeno interrogarsi, discutere le sue proprie passioni;
la donna, che invece ha per natura uno spirito riflessivo,
quando una forte passione l’avvince non discute più e
lascia che il proprio desiderio vi si abbandoni senza ombra
di paura. Nessuna cosa è per lei tanto piacevole quanto
il sottrarsi al dominio della propria volontà, mentre è
sempre con un grande rammarico che noi rinunziamo al
potere di noi stessi.
</p>

<hr class="tbs">

<p>
In que’ due giorni ella fu malata; languì sotto il peso
di una sofferenza opprimente, che le serpeggiava per tutto
il corpo, sfibrandola. Od erano invece improvvise accensioni,
repentine vampe, tremiti freddi e ardenti, scoppi di
lacrime ch’ella non sapeva reprimere; la notte sopra tutto,
nell’incubo del dormiveglia, le avveniva di balzar dalla
coltre, madida di sudore, convulsa, vedendo insane immagini
accendersi nell’oscurità.
</p>

<p>
Allora con la voce dell’anima chiamava il suo fratello
scomparso.
</p>

<p>
Poi tornò a casa. Disse che Arrigo l’aveva ricondotta,
ed era súbito ripartito per continuare il viaggio da solo.
Ma il pronunziar quel nome le faceva male, il pensare a
lui la colmava d’un singolare spavento.
</p>

<p>
Dov’era? che faceva? perchè fuggire? perchè lasciarla
sola, dopo che insieme erano stati così presso alla felicità?
Quando sarebbe tornato?... Forse mai. Le pareva
che non lo avrebbe riveduto mai. Ed in tutto il suo
corpo rimaneva un bisogno imperioso ch’egli tornasse,
per carezzarla, per baciarla, per parlarle ancora una
volta con quella sua voce torbida e singolarmente voluttuosa.
</p>

<p>
Un giorno, per curiosità o per noia, non sapendo che
fare, non sapendo con qual mezzo distrarre il suo snervamento,
pensò di recarsi alla Posta per vedere se, caso
mai, ci fosse qualche lettera di Rafa. Non una ne trovò,
ma un fascio; lettere che tutte, con ardenti parole, affrettavano
il suo ritorno e la supplicavan di scrivergli non
appena tornata.
</p>

<p>
<span class="pagenum" id="Page_311">[311]</span>
</p>

<p>
Ella non voleva più curarsi di lui, tanto era piena di
tristezza e la vita le pareva inutile.
</p>

<p>
Ma i giorni passavano e dal fratello non riceveva parola;
più volte giunse fino alla sua casa ed immutabilmente
la trovò chiusa. Egli non aveva nemmeno scritto a Filippo;
nessuno poteva darle notizia di lui.
</p>

<p>
Quante lacrime pianse, quanti giorni passò di attesa e
di malinconia! Era malata: il suo corpo sfioriva. Ma ora
una specie di rancore sordo le si levava nell’anima contro
lo scomparso, che lontano da lei conduceva una vita
ignota, forse gaia, dopo averla condotta su l’orlo del più
dolce pericolo; un rancore fatto solo di voglie sensuali,
che l’abbattevano sempre più, mettendole intorno agli
occhi due grandi cerchi neri e nelle braccia e nelle
ginocchia e per tutto l’essere una infinita stanchezza. Si
doleva dell’amor perduto, ma insieme di tutte le speranze
ch’eran morte con esso. Quei fratello doveva aprirle il
cammino della vita, iniziarla per le secrete vie dell’amore,
condurla piacevolmente verso il paradiso de’ suoi frivoli
sogni.
</p>

<p>
Ed ecco, era di nuovo sola, stretta nei vincoli che aveva
desiderato spezzare, con il triste peso nell’anima d’una
colpa non vinta nè consumata. Cos’eran quelle orribili parole
ch’egli le aveva dette? Cos’era mai quella improvvisa
tragedia nel loro sorridente amore? Spesso la memoria di
quella faccia sconvolta le incuteva paura; il pensiero stesso
di quell’unica notte le riviveva nella mente come la sensazione
d’un incubo angoscioso.
</p>

<p>
Cominciò con pensare che, s’egli pure tornasse, non
avrebbe più potuto stargli vicino senza tremarne, senza rivedergli
nel viso livido la disperazione di quel mattino. Ed
ora considerò anche il pericolo di cui egli le parlava, comprese
lentamente l’orrore ch’egli le aveva dipinto, guardò
nel precipizio sul quale non sapeva d’essersi chinata.
</p>

<p>
Il suo lieve cuore ne fuggì via come una timida farfalla.
</p>

<p>
Intanto avanzava la stagione calda, con certe lunghe
snervanti giornate, che la opprimevano di malinconia. Per
quell’estate imminente aveva pensato che la sua vita sarebbe
<span class="pagenum" id="Page_312">[312]</span>
ormai diversa, ed eccola invece di nuovo nella odiata
bottega, tra i vincoli mediocri della sua famiglia, più malcontenta,
più sola che mai.
</p>

<p>
Passeggiava per lunghe ore, sfaccendata, nei parchi
ombrosi, rammentandosi ad uno ad uno i suoi piccoli sogni.
Si sentiva battere il cuore troppo giovine, aveva una gran
voglia di ridere, e non poteva. Camminando, trovava
qualche inseguitore; le dicevan cose provocanti, la tormentavano,
chi per il suo bel collo nudo, chi per il suo
piede fino. Andava oltre senza curarsi di alcuno. Ma ciò
che non poteva tralasciare, per quanto fosse malinconica,
era di fermarsi davanti alle modiste, con l’ombrellino poggiato
su la spalla, un piede innanzi all’altro, in estasi. Che
bei cappellini di paglia usavano quell’anno!...
</p>

<p>
Qualchevolta le faceva pure invidia qualche lenta coppia
d’innamorati che vedeva camminar sottobraccio per i viali
dei giardini. Era il momento che i tigli fiorivano ed i
lunghi rami dei lilla si sciorinavano sui prati. La sera, qualche
finestra rischiarata le metteva un brivido nel cuore;
qualche uomo, per la strada, nel passarle accanto, le faceva
sentire il bisogno di stringersi tutta in sè stessa, come
se l’avesse toccata; una musica la tormentava, un libro
la snervava, e la notte fin tardi non poteva dormire.
</p>

<p>
Un giorno incontrò Rafa. Ne divenne rossa fino alle
radici de’ suoi capelli biondi. Voleva non fermarsi, ma
egli le si mise appresso. Allora, per liberarsi da quell’inseguimento,
su l’angolo d’una piazza, irresoluta, si fermò.
</p>

<p>
Rafa le parve quel giorno più bello che nel tempo trascorso,
e quand’egli la supplicò d’un convegno con le
più calde parole che sapeva, quando le propose lì per
lì d’entrare in una confetteria vicina, dove certo non sarebbero
veduti, a ber qualcosa e discorrere un poco...
senza sapere perchè ubbidisse, quel giorno Loretta lo
seguì.
</p>

<p>
Per inerzia, o perchè s’annoiava, o forse per una tentazione
indefinibile, divenne con lui meno severa che per
il passato. Ricominciarono a passeggiare luogo il viale solitario,
verso la gabbia dei vecchi fagiani, a correre in automobile
per i dintorni, a scendere nelle trattorie di campagna
<span class="pagenum" id="Page_313">[313]</span>
per bere il fresco vinetto biondo che una paesanella
portava, con due larghi bicchieri, sopra un vassoio d’opaco
stagno, pieno di ammaccature.
</p>

<p>
Poi Rafa, con una lenta pazienza, la indusse ad altro.
Trovarsi nei giardini, correre le strade maestre, scendere
nei villaggi, poteva tuttavia essere un rischio per lei...
Venisse per una breve ora nel suo piccolo appartamento:
era una casa tranquilla, sicura, lontana dalle vie frequentate;
si poteva, da un terrazzo del primo piano, sorvegliar
la strada e nessuno l’avrebbe veduta entrarvi nè uscirne,
mai. Avrebbero discorso in pace, lontani dalla gente curiosa,
ed egli prometteva, giurava, di rispettarla, con tanto
maggior scrupolo quanto più ella mostrasse d’aver fiducia
in lui...
</p>

<p>
Forse perchè lo voleva ella stessa, un giorno si lasciò
persuadere.
</p>

<p>
Nell’afa del caldo mese il pomeriggio abbagliante percoteva
i tetti, le finestre delle case; pendeva su la città
scintillante una rossa cupola di fuoco.
</p>

<p>
Mentre saliva le scale, si rammentò quel tremore che
aveva conosciuto le prime volte nel recarsi a trovare il
fratello, e siccome il cuore le batteva troppo forte, sul
pianerottolo si fermò a riprender fiato. Ma egli era dietro
l’uscio e le venne incontro.
</p>

<p>
— Cosa mi fate fare!... — esclamò Loretta, varcando
la soglia.
</p>

<p>
Nel buio dell’anticamera vide un trofeo d’antiche armi,
e vide, a ridosso del muro, un lungo attaccapanni tappezzato
d’un cuoio fosco.
</p>

<p>
— Siete in casa vostra, — le rispose Rafa con un gesto
ed un accento pieni di solenne galanteria, mentre non
sapeva come nascondere la propria trepidazione.
</p>

<p>
Grano cinque o sei camere, mobiliate con eleganza,
piene di fiori quel giorno; camere taciturne, ambigue,
pervase da una certa insidia, che pur tradivan nella squisita
leggiadria dell’arredo quella particolare freddezza, quella
imprecisabile vacuità, che nelle case degli scapoli grávita
come un senso di continua disabitazione. Rafa le serbava
di fatti per i suoi piaceri e solo qualchevolta vi dimorava
<span class="pagenum" id="Page_314">[314]</span>
nei mesi d’estate, quando la sua famiglia era in campagna.
</p>

<p>
Benchè di cuore ingenuo, Rafa era per lunga esperienza
un conoscitore di donne ed aveva, nel desiderarle, una
rara e difficile virtù: la pazienza. Si era spesso trovato
a debellare una caparbia onestà, un pudore astuto, sicchè
non aveva mai rinunziato a credere che anche Loretta
finirebbe tosto o tardi con cedere al suo piacere. Forse
capiva ch’ella si sarebbe arresa piuttosto al suo denaro
che a lui, ma Rafa era tra quegli uomini avveduti che
non si perdono in queste distinzioni sottili.
</p>

<p>
Era un po’ sazio d’amori galanti e trovava o noiosi o
pericolosi gli amori dei salotti; era stanco pure di rincorrere
le sartine per via, come un inseguitore stradaiolo,
quando, nelle sere d’inverno, sciamano dai laboratori nelle
contrade buie; stanco di adocchiare sui palcoscenici le
mime e le ballerine, di cogliere quelle primizie che le
mezzane della città presentavano a lui prima che a qualsiasi
altro. Gli bisognava ora un’avventura più complessa
e più rara, che potesse in ugual modo appagare i suoi
sensi, la sua vanità e quel certo sentimento idillíaco non
ancor deluso dalla sua inveterata abitudine di donnaiuolo.
Cercava da lungo tempo un’amante, la quale fosse in tutto
conforme a’ suoi gusti e lo potesse finalmente riposare
da quella caccia infaticabile ch’egli dava ai piaceri fugaci.
E Loretta era veramente colei che possedeva tutto il fascino,
tutte le femminili attraenze ch’egli poteva desiderare
nell’amante sognata; era fanciulla per di più, e la pericolosa
delicatezza di questo pregio lo tentava sommamente,
pur impaurendolo un poco.
</p>

<p>
C’era un fratello di mezzo, ma non, egli supponeva, un
fratello intrattabile. Poi, quanto maggiori fossero i rischi,
tanto più grande lo allettava la tentazione. Aveva d’altronde
provato a guarirsi di questo capriccio, ma non gli
riusciva, e nemmeno era più nel caso di riflettere, perchè
ormai s’era così fortemente invaghito della ragazza, che
avrebbe corso qualsiasi pericolo pur di non rinunziare
a lei.
</p>

<p>
Di Loretta pensava che avesse una virtù irritante ma
<span class="pagenum" id="Page_315">[315]</span>
fragile: qualchevolta s’era persino chiesto se fosse davvero
innocente, poichè, sopra tutto negli ultimi giorni, gli pareva
di sentirla quanto mai debole contro la tentazione. Fra le
quattro mura di una stanza non disperava di lei.
</p>

<p>
Ed ecco, l’aveva nella sua casa, disarmata, sola, fra il
gran silenzio di un pomeriggio soffocante; ecco gli stava
di fronte, gli sorrideva, un po’ incerta, un po’ confusa.
</p>

<p>
Oh, quante volte aveva immaginata quest’ora! Se ne
sentiva commosso in modo singolare, si trovava impacciato,
quasi timido, e non sapeva che dirle.
</p>

<p>
Dopo un lungo indugio, la condusse a visitare la casa,
parlandole con serietà, per non far nascere in lei alcun
sospetto. Così le fece apprezzare un gran numero di quadri,
di stampe, di gingilli, di fotografie.
</p>

<p>
Passando per una stanza, intravvidero nell’altra un letto
vasto, chiuso da una cortina.
</p>

<p>
— Ebbene? — ella domandò, quando furon tornati nella
sala e furon seduti l’uno di fronte all’altra, perplessi.
</p>

<p>
Fuori divampava l’estate, con le sue fiumane di luce,
co’ suoi roghi di splendore; lì nella profonda sala, dietro
le persiane chiuse, dietro le stuoie calate, alitava una freschezza
riposante.
</p>

<p>
Allora egli prese una sua mano, e lentamente, con una
specie d’insidia, la carezzò.
</p>

<p>
— È strano, — disse, — ma tu m’intimidisci. Ho sempre
avuta una certa paura di te. Su la tua bocca vedo così
spesso una specie di derisione...
</p>

<p>
— Davvero? Che bizzarrìa!
</p>

<p>
— Del resto hai ragione: mi devi trovare quasi grottesco.
Gli uomini innamorati sono molto spesso ridicoli.
</p>

<p>
— E le donne? — ella fece.
</p>

<p>
— Le donne, io credo, non lo sono quasi mai.
</p>

<p>
— Che? grottesche?
</p>

<p>
— No, innamorate.
</p>

<p>
— Ah, non saprei... Ma certo lo confessano più raramente.
</p>

<p>
— Dimmi, — egli riprese con calore, — dimmi che
verrai spesso, che verrai ogni giorno... Io ti voglio vedere
ogni giorno! Siamo talmente al sicuro qui...
</p>

<p>
<span class="pagenum" id="Page_316">[316]</span>
</p>

<p>
— Ho sete, — ella rispose.
</p>

<p>
Rafa le portò a bere un’aranciata così fresca, che appannava
il cristallo della caraffa; poi bevve a sua volta,
nel medesimo bicchiere.
</p>

<p>
— Gli altri anni, a quest’ora, sono già in campagna, — disse
Rafa. — Il caldo mi fa male. Però quest’anno
mi è impossibile partire; l’idea di non vederti più mi
riesce insopportabile. Ma tu cosa pensi fare durante
l’estate?
</p>

<p>
— Ancora non so nulla; non dipende da me.
</p>

<p>
— E da chi dipende?
</p>

<p>
— Forse da’ miei genitori, forse... — aggiunse con esitazione, — da
mio fratello.
</p>

<p>
— E non da me in ogni modo?
</p>

<p>
— Da voi? come da voi?
</p>

<p>
— M’hai detto una volta, nel parlarmi d’altre cose: «La
mia famiglia m’annoia; verrà forse un giorno nel quale
sarò libera, interamente libera, perchè voglio cantare.»
Ti ricordi d’avermi detto questo?
</p>

<p>
— Si, me ne ricordo, e ripeto: Verrà un giorno, forse
prossimo, nel quale sarò libera.
</p>

<p>
— Ecco, e pensando a quel giorno, io pure ho fatto un
sogno... ma così bello che non oso dirtelo.
</p>

<p>
— I sogni... — ella scherzò, — i sogni han questo di
buono, che servono a raccontare le cose troppo difficili
a dirsi.
</p>

<p>
— Hai ragione, Loretta, — egli ammise. — Dunque, un
sogno. Ch’io ti prendessi una villetta, non troppo lontana
da Villa Giuliani, piccola, per te sola. Una villetta nascosta,
con un bel giardino, un frutteto, una scuderia. Saresti
libera, nessuno saprebbe chi sei. Qualche volta, per non
rimaner sola, mi apriresti il cancello.
</p>

<p>
— Ah... ed è questo il sogno?
</p>

<p>
— Sì, è questo.
</p>

<p>
Ella riflettè un momento, poi disse:
</p>

<p>
— Continua.
</p>

<p>
— Che vuol dire?
</p>

<p>
— Dopo l’estate...
</p>

<p>
— Ebbene, dopo l’estate potrai scegliere come ti piacerà.
<span class="pagenum" id="Page_317">[317]</span>
Nell’autunno, per esempio, un bel viaggio, una piccola
fuga, in automobile, se vuoi, anche all’estero, se vuoi... E
d’inverno la tua casa in città, una dama di compagnia per
salvare le apparenze, una maestra che t’insegni il canto.
</p>

<p>
— E di primavera, — ella esclamò, tuttavia tentata, — siccome
l’anno rifiorisce, al posto di Lora se ne mette
un’altra, e tutto ricomincia: la stessa villa, il viaggio, la
casa di città... No, grazie!
</p>

<p>
— Un’altra? Ma cosa dici? Non hai compreso ancora
che ti amo, che ti amo da lunghi mesi, ogni giorno più
forte? che mi puoi far ubbidire come un bambino, e
tu sola, tu sola, devi ridarmi la pace che non ho più?...
Un’altra? Questa parola non ha senso! Ma, ragiona un
momento. Credi che non sappia a quali rischi vado incontro
facendoti questa proposta? Ebbene, che m’importa?
Non voglio, non posso più riflettere! Nessun pericolo mi
fa paura. Solo dimmi di sì! Domándami quello che vuoi,
ma dimmi di sì!
</p>

<p>
— Non domando nulla, — ella fece, pentita di lasciarsi
vedere così previdente.
</p>

<p>
— Allora senti, ascóltami... — E s’inginocchiò davanti
alla sua poltrona, la ricinse con le braccia.
</p>

<p>
— Che fai? che fai?
</p>

<p>
— Nulla; ti prego in ginocchio. Vóglimi un poco di
bene, sii una volta buona con me!
</p>

<p>
Così a ginocchi, proteso verso lei nell’ardore del suo
desiderio, con gli occhi appassionati, la voce supplichevole,
Rafa era quasi bello, ed ella lo guardò.
</p>

<p>
— Via, lasciami stare... — ella fece, con una certa
molestia.
</p>

<p>
Egli la teneva stretta per la cintura, e pesandole un
poco addosso, le copriva l’abito, i polsi, di baci minuti.
</p>

<p>
— Quante amanti hai fatto sedere su questa poltrona? — ella
domandò subitamente.
</p>

<p>
— Quante? Nessuna.
</p>

<p>
— Eh, via! Te lo domando per curiosità.
</p>

<p>
— Forse — diss’egli — qualcuna è venuta qui, ma non
ricordo. Non erano amanti, non erano te. Se non ti
piace, cambieremo casa. Non ho avuto nessun amore,
<span class="pagenum" id="Page_318">[318]</span>
prima di conoscere te. Ora tu mi sembri la prima. Ti
amo, ti amo in tutti i modi; mi perséguiti e mi piaci. Sei
bella. Hai una tal grazia indefinibile, che soffro nello starti
vicino. Sii buona con me, non ridere!...
</p>

<p>
Ella rideva infatti, ma d’un riso un po’ nervoso, e la
sua bocca, i suoi occhi, le sue mani, non erano più così
tranquille.
</p>

<p>
— No, lásciami stare... — supplicò. — Lásciami, ti
prego... mi fai terribilmente male...
</p>

<p>
Nella penombra egli la vide impallidire; le nascose
la faccia nel grembo, e con le braccia le serrava le ginocchia.
</p>

<p>
Ella cercò di sollevargli la fronte, che bruciava, cercò di
respingere quella bocca molesta, ma non potendo vincere
la sua forza, con súbita ira gli cacciò le dita convulse
fra i capelli.
</p>

<p>
Poi la lotta fu breve: perdutamente la fanciulla chiuse
gli occhi e si lasciò portare...
</p>

<p>
Ma vide un’altra camera, di notte, con le finestre aperte
sopra un lago bianco di luna, e le stelle vicine, infinite;
un altr’uomo curvo su lei, che la copriva di carezze
e di baci. E si rivide in quel letto, e rivisse lo spasimo
di quell’ora dispersa, e le parve, un attimo, ch’egli fosse
tornato, ch’egli fosse lì, a ginocchi, e terribilmente come
allora la baciasse, e le sue mani corressero febbrili, ardenti,
per tutto il suo corpo irritato, e una bocca salisse,
salisse fino alle sue labbra, piena d’angoscia, di febbre, di
voluttà e di spavento...
</p>

<p>
Di lì a poco, nella camera vicina faceva buio, e di stanza
in stanza, per la casa taciturna, subitamente s’intese il
grido della sua perduta verginità.
</p>

<div class="chapter">
<p><span class="pagenum" id="Page_319">[319]</span></p>

<h2>II</h2>
</div>

<p>
Verso le cinque del pomeriggio Beppe Cianella entrò
al Circolo, e comandata una bibita in ghiaccio, si sdraiò
con indolenza sopra un divano di cuoio presso il tavolino
dove Gigi Saletta, di soprannome Saponetta, ed alcuni
altri giocavano al poker.
</p>

<p>
Beppe Cianella aveva caldo e si tergeva la fronte sudata
con un fazzoletto di seta dai colori vivaci. Si sbottonò
la sottoveste, accese un sigaro e chiuse gli occhi
beatamente come per assopirsi. Ma faceva troppo caldo
per dormire. Con la voce tuttavia sonnolenta Beppe Cianella
chiamò il domestico, pregandolo di girare il ventilatore
verso di lui.
</p>

<p>
Quando l’aria fresca l’ebbe investito, si allungò più comodamente
sul divano, e con un senso di vera beatitudine
si provò a chiudere i suoi maliziosi occhi.
</p>

<p>
— Rafa Giuliani ha un’avventura, — disse con un leggero
sbadiglio.
</p>

<p>
— Tanto meglio per lui! — rispose uno de’ giocatori.
</p>

<p>
Sacco Berni aveva tentato un «bluff» temerario, ma
Gigi Saponetta, giocatore abilissimo, lo aveva costretto a
dichiarare il punto, e gli altri, facendone risa matte, si
beffavano del ciurmadore ciurmato.
</p>

<p>
Il conte Berrini passò nel fondo, in maniche di camicia,
sbraitando contro i domestici perchè non trovava un giornale;
Lello Fornara, lo svenevole, scriveva in un angolo
la sua giornaliera lettera d’amore; per l’uscio aperto, che
dava nella sala del bigliardo, si udivan le biglie urtarsi
fra gli alterchi rumorosi del vecchio barone Gioacchini e
del suo giovane allievo Leonardo Sergi.
</p>

<p>
— Rafa Giuliani ha un’avventura! — ripetè fra uno
<span class="pagenum" id="Page_320">[320]</span>
sbadiglio e l’altro Beppe Cianella, che non poteva prender
sonno.
</p>

<p>
Giorgino Prémoli vinse un bel colpo, il che lo mise di
buon umore.
</p>

<p>
— Allora dicevi? — domandò al Cianella.
</p>

<p>
— Ha un’avventura, — questi ripetè per la terza volta,
contento finalmente che qualcuno l’ascoltasse.
</p>

<p>
— Chi? — domandò il Berni.
</p>

<p>
— Rafa Giuliani! — gridò forte il Cianella.
</p>

<p>
— Ah, va bene.
</p>

<p>
— E con chi? — fece Massimo Ravizzòli, distribuendo
le carte.
</p>

<p>
— Non posso dirvelo, — rispose il Cianella, stirandosi
quant’era lungo e volgendo la faccia contro la spalliera
del divano.
</p>

<p>
— Allora perchè ci secchi? — l’interruppe Gigi Saponetta,
ch’era nervosissimo al giuoco.
</p>

<p>
Il Cianella si levò sopra un gomito e disse:
</p>

<p>
— Tu, Saponetta, che pur sei avaro, mi pagheresti almeno
cento lire per sapere con chi.
</p>

<p>
L’altro scrollò le spalle; Beppe si ricoricò zufolando.
Lello Fornara che aveva finita la sua lettera, s’era accostato
alla tavola udendo que’ discorsi.
</p>

<p>
— Io so con chi, — fece.
</p>

<p>
— Dillo, — propose il Cianella con un tono incredulo.
</p>

<p>
— Con l’amante del colonnello Speglia, quella che chiamano
la Virtuosa.
</p>

<p>
Tutti si rivolsero verso il Cianella per vedere se fosse
lei; ma questi, con una mano, fece segno di no. E disse:
</p>

<p>
— Meglio assai che una colonnellessa!
</p>

<p>
— Oh, allora... con la Spinardi! — fece il Berni.
</p>

<p>
— Chi è la Spinardi? — domandò Giannetto Pigna.
</p>

<p>
— La Spinardi è la padrona dell’«Institut de Beauté».
Come? non la conosci? Rafa le faceva la corte. È lei?
</p>

<p>
— Meglio di questo! — ripetè il Cianella, enigmatico.
</p>

<p>
— Una signora dunque?
</p>

<p>
— Ma?...
</p>

<p>
E ne nominarono alcune. Nominarono perfino la Raiberti,
<span class="pagenum" id="Page_321">[321]</span>
che dopo il fallimento del marito, per mandare
avanti la famiglia, occupava i suoi pomeriggi nelle case
di convegno.
</p>

<p>
— Meglio!... meglio! — ripeteva il Cianella ad ogni
nome. Poi disse finalmente:
</p>

<p>
— Una signorina!
</p>

<p>
— Eh?! — fecero alcuni. E la partita s’interruppe.
</p>

<p>
Si misero a cercare fra tutte quelle ch’eran suscettibili
d’un qualsiasi dubbio: fecero alcune ipotesi irriverenti,
e Lello Fornara, ch’era una persona per bene, se ne
scandalizzò.
</p>

<p>
— Insomma, volete saperlo? — domandò il Cianella.
</p>

<p>
— Su, dillo!
</p>

<p>
Si fece un grande silenzio; il Cianella si levò sul divano
e prese un’aria trionfale:
</p>

<p>
— Con la sorella di Arrigo del Ferrante! — proclamò
con enfasi. — È un pezzo che le correva dietro e finalmente
li ho veduti oggi in automobile insieme.
</p>

<p>
— Che? la biondina?
</p>

<p>
— Lei, lei. Ma per amore di Dio state zitti!
</p>

<p>
Se ne fece una chiassata.
</p>

<p>
Alcuni giorni dopo, dal sarto che vestiva tutti i Mammagnúccoli
della città, s’incontraron tre gentiluomini ch’eran
noti per la loro eleganza: don Antonino Vernazza,
che aveva la specialità delle sottovesti, delle cravatte e
delle calze, il marchese Minardi che, al paro di Camillo
Torretta, sul principio d’ogni stagione passava la Manica
per vedere quel che si portasse veramente in fatto d’abiti
sportivi, e Max della Chiesa, il quale passava tre mezze
giornate dal sarto prima di risolversi a scegliere una stoffa
od alle volte si permetteva qualche innovazione ardita,
sul taglio delle tasche per esempio, sul numero degli occhielli
o su la larghezza dei rovesci.
</p>

<p>
Erano in conciliabolo davanti a cinque o sei pezze di
stoffa, da cui pendeva il cartello autentico della ditta inglese,
e consultando un fascio di figurini parlavano animatamente
col signor Gian Giorgio, proprietario della
sartoria e consigliere di mode a’ suoi clienti preferiti.
</p>

<p>
I tre gentiluomini erano in gravi angustie prima di comandarsi
<span class="pagenum" id="Page_322">[322]</span>
gli ultimi abiti per la stagione estiva, quegli
abiti che li avrebber fatti ammirare nelle stazioni climatiche
e nelle villeggiature d’acque termali. Solevano consultarsi
deferentemente l’un con l’altro, perchè ognuno
teneva in gran conto l’opinione dell’emulo, ed anche per
non cader nel rischio di portare in due la medesima foggia.
</p>

<p>
Don Antonino era solito prender parte a tornei di tennis;
or stava in dubbio tra un pantalone color «kaki»
ed un altro di color grigio perla, a tramatura diagonale.
Il marchese Minardi, ch’era stato ufficiale di complemento,
aveva quattro irlandesi saltatori che vincevan molti premi
nei concorsi ippici, quando però non erano montati da
lui; egli guardava ora l’ultimo figurino dei «riding
breeches» e sceglieva distrattamente la stoffa per un
«morning-coat».
</p>

<p>
Max della Chiesa, in procinto di recarsi ai bagni, voleva
scegliere un «tout-de-même» da spiaggia, ma era incerto
fra un seta «shantung» di color paglia ad una tela rigata
bianco-avana, forse un po’ rigida.
</p>

<p>
Ognuno discuteva i dubbi dell’altro con somma cortesia
ed anzi con quel rispetto che al suo competitore deve un
uguale artefice. Inoltre avevano tutti e tre qualcosa da provare;
ma i tagliatori erano occupati in quel momento, e, dovendo
aspettare, si dilungarono a far quattro chiacchiere.
</p>

<p>
«La marchesa Gordiani andava a San Pellegrino quell’anno,
ed il tenente Frangi, naturalmente, avrebbe chiesta
la sua licenza in quei giorni; la signora Platania era già
partita per il Lido, sola, ma vi aspettava il marito; donna
Isabella da pochi giorni era in villa sul lago, ed aveva
invitato lui, don Antonino, a pranzo per il sabato prossimo.
Egli non sapeva se partire già vestito in abito da
sera, con un soprabito, o portarsi l’occorrente in una valigia
e cambiarsi all’albergo.
</p>

<p>
Tutta la combriccola del Gigliuzzi, Mazzoleni e San Bassano
andavano a Zermatt; benchè il fidanzamento della maggiore
Gigliuzzi non fosse ancor ufficiale, il contino Piaggi,
nipote del barone Silvestro, vi andava egli pure. Tre o
quattro ballerine avevano affittata insieme una villetta sul
lago, a due passi dal castello di Venaria... Sarebbe stato
<span class="pagenum" id="Page_323">[323]</span>
allegro laggiù! E la bella Rossana, che non sapeva a chi
dar la scelta fra i suoi tre amanti, faceva prima un viaggio
in automobile con quel pazzo di Marietta, poi andava ad
Aix-les-Bains col suo banchiere, finalmente il Duca le aveva
presa una villeggiatura in collina, perchè vi si recasse a
far vendemmia...»
</p>

<p>
Da un gabinetto di prova uscì Rafa Giuliani, in fretta
e furia, dicendo al sarto che l’accompagnava:
</p>

<p>
— Mi raccomando: per dopodomani!
</p>

<p>
— Sarà servito, signor Conte.
</p>

<p>
Vide i tre gentiluomini, li salutò con un cenno, e si diresse
verso l’uscita.
</p>

<p>
— Ohè, Rafa, senti un po’... — gli gridò dietro il Vernazza.
</p>

<p>
— Non posso, ho fretta, — quegli rispose.
</p>

<p>
— Ma che c’è di nuovo? Non ti si vede più!
</p>

<p>
— Ho fretta, — ripetè il Giuliani, e scomparve.
</p>

<p>
— Cosa diavolo ha mai per il capo quel Rafa? — si
mise a dire Max della Chiesa. Da qualche tempo è
divenuto intrattabile.
</p>

<p>
— È vero, — ammisero gli altri due gentiluomini.
</p>

<p>
Il signor Gian Giorgio, che ascoltava, stando appoggiato
col gomito su due pezze di stoffa, si lasciò increspare la
bocca da un sorriso discreto e misterioso.
</p>

<p>
— Perchè ride, signor Giorgio? — disse don Antonino.
</p>

<p>
— Oh, nulla, nulla... — egli fece, come chi voglia
schermirsi dal raccontare una cosa delicata.
</p>

<p>
— Lei ne sa qualcosa, via! — lo istigarono i tre, incuriositi.
</p>

<p>
— E loro no? loro non san niente? — malignò l’artefice
d’eleganze, arrotolando il metro che gli pendeva
dal collo.
</p>

<p>
— Noi? Ma niente affatto! — risposero i tre. — Via,
ci racconti.
</p>

<p>
— No, no, mi secca... Perchè potrebbe anche non esser
vero, ed in ogni modo queste cose è meglio non divulgarle.
</p>

<p>
— Gian Giorgio! Gian Giorgio! non facciamo il misterioso!
Con noi... via!
</p>

<p>
<span class="pagenum" id="Page_324">[324]</span>
</p>

<p>
— Pare, — disse l’altro a bassa voce, — pare... Ma
sanno, io lo ripeto perchè l’ho inteso dire... qualcuno lo
raccontava oggi in sala di prova... sarà, non sarà...
</p>

<p>
— Dunque cosa pare?
</p>

<p>
— Che il conte Giuliani abbia un’amante nuova... un’amante
incredibile...
</p>

<p>
— E sarebbe chi?
</p>

<p>
— Ah, Dio buono, io non lo posso dire... non lo posso
proprio dire...
</p>

<p>
— Coraggio!
</p>

<p>
Il signor Gian Giorgio abbassò estremamente la voce,
chinandosi, rimpicciolendosi fra i tre:
</p>

<p>
— Sarebbe nientemeno che la sorella del signor del
Ferrante...
</p>

<p>
Tre forti esclamazioni lo interruppero; poi uno disse:
</p>

<p>
— Impossibile!
</p>

<p>
— Insomma è quello che si racconta; io credevo che
loro lo sapessero già. Li hanno scoperti che pranzavano
insieme; tutti ne parlano come d’una cosa certa e v’è
persino chi li ha veduti entrare in una certa loro casa...
</p>

<p>
Una settimana dopo, in città, in montagna, nelle villeggiature,
su le spiagge, tutti raccontavano ai quattro venti
che il conte Raffaele Giuliani era divenuto l’amante della
sorella di Arrigo del Ferrante.
</p>

<div class="chapter">
<p><span class="pagenum" id="Page_325">[325]</span></p>

<h2>III</h2>
</div>

<p>
Loretta ritornò a casa tardi perchè Rafa l’aveva trattenuta
troppo a lungo presso di sè. I genitori ed il fratello
Paolo finivano di cenare; una cena ch’era stata silenziosa
e quasi lugubre, perchè ognuno di essi, pur non
osando parlarne, pensava all’assente e ne aspettava con
impazienza il ritorno.
</p>

<p>
Da una quindicina di giorni ella conduceva una vita
insolita; era sempre fuori di casa, mattina e sera, senza
dare alcun pretesto e non tollerava più che nessuno le
movesse rimproveri. Anche d’aspetto era mutata; ne’ suoi
occhi splendeva una luce inconsueta, su la sua bocca rideva
una specie di crudeltà; in tutta la sua fisionomia, un tempo
così fresca e limpida, s’era mesciuto un non so che di
guasto e d’ambiguo, come se il mutamento avvenuto in
lei avesse potuto prendere una forma visibile nei suoi
lineamenti.
</p>

<p>
Ora vestiva con somma eleganza e più volte nel giorno
arrivavano per lei pacchi ed involti col nome dei primi
negozi cittadini: abiti dalle sartorie più note, cappelli
dalle modiste più rovinose, scarpe e stivalini da’ calzolai
di lusso.
</p>

<p>
La sua camera era ingombra di tutte queste cose; un
estremo disordine vi regnava; ma ella da qualche tempo
aveva preteso che nessuno vi entrasse, anzi, nell’uscir di
casa, ne portava sempre la chiave con sè.
</p>

<p>
Paolo non le parlava quasi più, o se le rivolgeva parola
era per dirle qualche acerba sgarberia. Aveva tranquillamente
consigliato al padre di cacciarla fuori di casa,
<span class="pagenum" id="Page_326">[326]</span>
e la sua faccia per solito mansueta si faceva stranamente
oscura quando parlavano di lei.
</p>

<p>
Il padre, pover’uomo, si mostrava debole in questa come
in tutte l’altre circostanze della sua vita; vedeva la figlia
perdersi, sentiva accadere qualcosa di grave dietro le sue
spalle curve sul desco d’occhialaio, ma nel cuore timido
ed angosciato non trovava la forza di porvi alcun riparo.
Per di più gli erano venuti addosso molti acciacchi; la
gotta senile non cessava dal tormentarlo, aveva un poco
d’asma, che gli impediva di dormire la notte. Qualchevolta,
per consolarsi del suo tacito dolore, andava in casa
di Luisa, la sua figlia maggiore, ch’era una brava moglie
ed anche una buona donna, benchè forse un pochettino
egoista. Per lei la casa del padre non era più la sua casa:
dei mali che vi accadevano poteva solo interessarsi fino
ad un certo punto, perchè la famiglia del marito era
molto numerosa e ve l’avevano accolta come una vera
figlia. Inoltre aveva già due bimbi, uno di quattr’anni,
l’altro di trenta mesi; due bei maschietti grassi robusti e
floridi che le occupavan tutta la giornata.
</p>

<p>
Presso di loro il povero vecchio si riconfortava; prendeva
il più piccolo su le ginocchia, e quantunque la schiena
gli facesse male, si metteva a farlo ballare e cavalcare,
ripetendo le stesse cantilene che tanti anni addietro aveva
insegnate a’ suoi bimbi.
</p>

<p>
Si sfogava nel confidare alla Luisa con molti sospiri i
malanni della sorella, e questa gli aveva detto:
</p>

<p>
— Mándala qui da me; le parlerò io.
</p>

<p>
Ella pareva contare immensamente su la propria autorità
di madre feconda e rispettata. Ma il padre aveva risposto
con la solita rassegnazione:
</p>

<p>
— Inutile, figlia mia. Ah, quella nostra Loretta! quella
nostra Loretta!...
</p>

<p>
La madre non si accorava gran che di tutte queste cose.
Ella non aveva mai presa troppo sul serio la sua missione
d’educatrice, ed ogni tanto, fra i suoi capelli grigi, risaltava
fuori quella donna ch’ella era stata una volta, capricciosa,
bizzarra e priva d’ogni senso morale. Que’ bei
vestiti della figlia la empivano di stupore, e come tutte
<span class="pagenum" id="Page_327">[327]</span>
le donne che in gioventù son state disoneste, acquistava
con l’inoltrar degli anni un senso istintivo di ruffianeria.
Ella ritrovava in questa giovinezza della figlia la sua propria
giovinezza, scapata ed avventurosa, ov’erano dopo
tutto i più dolci ricordi della sua vita. Solamente l’annoiavano
i rimbrotti del marito, il quale, timido con tutti, con
lei si permetteva qualchevolta d’essere bisbetico, e non
cessava dal ripeterle senza misericordia:
</p>

<p>
— Tu non sei stata una brava madre: éccone i frutti!
</p>

<p>
Ella del resto non si sentiva del tutto vecchia; aveva
ancora una certa pretensione di bellezza e cercava di
nascondere con molta diligenza i segni del suo disfacimento.
Aveva raccolto man mano i capelli caduti, per
farsene fare una treccia finta; le mancavan parecchi denti
e già da lungo tempo seccava il marito affinchè le desse
il denaro necessario per comperarsi una mezza dentiera.
</p>

<p>
Ma questi, che aveva sempre tollerato i suoi capricci,
ora, negli ultimi anni, si prendeva quasi una rivincita;
la teneva molto a corto di quattrini e la trattava con
prepotenza, forse per vendicarsi dei lunghi anni durante
i quali aveva taciuto.
</p>

<p>
Della madre, Loretta si curava men che poco; ella era
già grandicella quando la madre ancora si concedeva gli
ultimi spassi, e così aveva imparato a compatirne gli
errori con una specie di disprezzo indulgente, che ora
prendeva quasi la forma d’una reciproca protezione.
</p>

<p>
In casa, Loretta non voleva subire l’autorità di nessuno;
però bastava che si mettesse a sorridere perchè
padre e madre le fossero ai piedi.
</p>

<p>
Ma c’era sempre il Riotti, che, invecchiato, ingrassato,
non aveva per nulla perduta l’abitudine d’ingerirsi nelle
faccende altrui. La famiglia dell’occhialaio era divenuta
un poco la sua propria famiglia, perchè a lui mancava
per l’appunto il focolare, quel dolce regno domestico nel
quale, fra molti sudditi, avrebbe voluto essere il tiranno.
In una famiglia numerosa, con molti bimbi intorno, sarebbe
stato magari felice; ma nella sua retrobottega un
po’ tetra non v’era che quella placida Eugenia, sempre
zitella, che da mattino a sera leggeva o ricamava, ricamava
o leggeva.
</p>

<p>
<span class="pagenum" id="Page_328">[328]</span>
</p>

<p>
Quanto a Loretta, egli non era molto severo; la compativa
con una certa longanimità e della sua perdizione
faceva risalire la colpa ad Arrigo. Secondo lui tutto quanto
succedeva in casa dell’occhialaio era colpa di Arrigo.
</p>

<p>
Come usava ogni giorno dopo la cena, per l’appunto
quella sera egli era da poco venuto nella retrobottega de’
suoi vicini a centellinare il cálice consueto illustrando le
più gravi notizie lette nei giornali, quando finalmente Loretta
entrò, ansante come se avesse corso ed un po’
scapigliata.
</p>

<p>
Nessuno aperse bocca; ma quel silenzio era pieno di
rimprovero.
</p>

<p>
— Sono un po’ in ritardo, — ella convenne. — Scusatemi.
</p>

<p>
— Un po’... dice un po’!... — la interruppe il Riotti,
ironico. — Sono le otto e mezzo, nientemeno!
</p>

<p>
— E allora? — ella fece, passandogli davanti con un
fare altezzoso. Aveva un mazzo di rose un po’ disfatte
alla cintura e si mise davanti ad uno specchio per ravviarsi
i capelli.
</p>

<p>
— Allora io dico semplicemente ch’è vergognoso! — decretò
il Riotti, gonfiandosi di rabbia per quella risposta
provocante. E soggiunse con disprezzo:
</p>

<p>
— Vestita come una ballerina!
</p>

<p>
Loretta lo guardò scherzevolmente, si mise a ridere
forte e disse:
</p>

<p>
— Buona sera.
</p>

<p>
— Dove vai? — le domandò il padre.
</p>

<p>
— Vado in camera mia, visto che qui ricevo solo impertinenze.
</p>

<p>
— Via, — disse la madre, — vieni e mangia; ti ho
fatto serbare il pranzo.
</p>

<p>
Ella si rimise davanti allo specchio ed incominciò a togliersi
il cappello, ma lentamente.
</p>

<p>
— Hai un profumo che dà il mal di testa! — osservò
nervosamente Paolo, che poggiato contro la tavola sorseggiava
un ultimo bicchier di vino.
</p>

<p>
— Veh, poverino!... — fece Loretta. — Come sei delicato!
</p>

<p>
<span class="pagenum" id="Page_329">[329]</span>
</p>

<p>
Contro di lei egli diveniva súbito iracondo; i suoi piccoli
occhi si facevan malvagi, la sua bocca prendeva
un’espressione dura.
</p>

<p>
— Altro che ironie! — brontolò. — Sarebbe ora che
ci spiegassimo una buona volta! Così non è possibile
andare avanti.
</p>

<p>
— Giusto, — sentenziò il Riotti.
</p>

<p>
— Almeno lasciatela mangiare... — intervenne la madre. — Discuterete
poi.
</p>

<p>
— Macchè! figúrati, mamma! anzi, anzi!.... Non ho
fame io. Se c’è da spiegarci, spieghiamoci pure; avanti!
</p>

<p>
E con un’aria baldanzosa venne vicino al fratello.
</p>

<p>
— Sei tu che devi parlare, — disse il Riotti all’occhialaio,
facendogli un segno energico.
</p>

<p>
— Va bene, — rispose questi. — Ma ora... ha ragione
sua madre: lasciatela mangiare.
</p>

<p>
— Grazie, grazie tanto. Non ho fame; sono qui e vi
ascolto.
</p>

<p>
Seguì un lungo silenzio.
</p>

<p>
— Su dunque, — ella disse al fratello, — parla tu che
sei tanto linguacciuto!
</p>

<p>
— Eh... se dovessi parlare io! — minacciò il fratello
squadrandola.
</p>

<p>
— Ma parla dunque! Nessuno ti prega di tacere. Tanto
lo so che mi odii... Dunque parla.
</p>

<p>
L’altro, in silenzio, trangugiò un lungo sorso di vino.
</p>

<p>
— Insomma Loretta, — esclamò di punto in bianco il
Riotti, — tu fai una vita che disonora la tua famiglia!
</p>

<p>
Ella si morse le labbra.
</p>

<p>
— Senta lei!... — disse con una voce sibilante; — la
prego di dare queste lezioni a sua figlia, che forse ne ha
bisogno; non a me; perchè lei qua dentro è un seccatore
e nient’altro.
</p>

<p>
Il Riotti scattò in piedi con un’agilità superba; la voce
gli gorgogliava nella gola e non poteva dir parola.
</p>

<p>
Finalmente inveì:
</p>

<p>
— Spudorata impertinente! A un vecchio che dovresti
rispettare come tuo padre...
</p>

<p>
— Allora vediamo... — intervenne donna Grazia. — Si
calmi, signor Riotti. Anche lei l’ha offesa.
</p>

<p>
<span class="pagenum" id="Page_330">[330]</span>
</p>

<p>
— Macchè offesa!
</p>

<p>
— Insomma, — disse il padre, radunando a stento la
sua poca energia, — chi deve parlare sono io e non altri!
</p>

<p>
La sua voce fu ascoltata. Il Riotti voleva andarsene, ma
la curiosità lo vinse e tornò a sedere.
</p>

<p>
Loretta s’avvicinò al padre, gli mise una mano su la
spalla, con l’altra gli carezzò il viso.
</p>

<p>
— Via papà, non sgridarmi... — disse. — Che faccio
poi di male?
</p>

<p>
Il vecchio tentennò il capo ed ella si piegò su di lui.
Era così bellina, sorrideva... Egli non osò più dirle nulla.
</p>

<p>
Ma Paolo ebbe un gesto d’impazienza.
</p>

<p>
— Tu, papà, sei troppo debole con quella ragazza, — disse.
Lei ti fa vedere quello che vuole.
</p>

<p>
Fece una pausa, poi soggiunse:
</p>

<p>
— E visto che tu non parli, parlerò io.
</p>

<p>
Si levò in piedi e s’avvicinò alla sorella con un fare
minaccioso.
</p>

<p>
— Cos’è questo?! — disse, dando con due dita un pizzico
nella stoffa della camicetta. — E questo? e questo?
e questo! — continuò con veemenza, segnando la sottana,
le scarpine, la pettinatura, i braccialetti.
</p>

<p>
— Roba mia, — rispose Loretta, impallidendo un poco.
</p>

<p>
— Roba tua?... — fece l’altro con disprezzo. — Non
è vero! Tu non hai i denari, noi non abbiamo i denari
per comprarti questa roba!
</p>

<p>
Egli era straordinariamente eccitato; la sua collera un
po’ grossolana gl’infiammava il viso. La madre s’avvicinò
a lui cautamente e lo tirò per una manica.
</p>

<p>
— Lasciala stare... — disse, quasi supplichevole.
</p>

<p>
— Dunque, rispondi! — comandò Paolo caparbiamente,
senza badare a quel consiglio. — Cosa vuol dire che ti
vesti come una marionetta e peggio? che ti profumi?
che ogni momento portan roba per te? che vai, che vieni,
che porti cose d’oro indosso e ci consideri tutti noi come
se fossimo i tuoi servi? Cos’è?...
</p>

<p>
E le stava presso in attitudine minacciosa. Ella mostrò
di averne un poco paura, perchè i suoi occhi si fecero
grandi, fermi, e s’accostò al padre che taceva.
</p>

<p>
<span class="pagenum" id="Page_331">[331]</span>
</p>

<p>
— Non rispondi, eh?... — fece Paolo con un sogghigno. — E
fai bene a vergognarti, perchè anche noi, tutti
noi, — disse con più forza — abbiamo vergogna di te!
</p>

<p>
Girò sui talloni, dette un pugno su la tavola e si tornò
a sedere. Il petto gli ansava per lo sdegnò col quale aveva
parlato; si riempì di nuovo il bicchiere, ne accostò l’orlo
alle labbra, ma non bevve, e lo depose con forza. Alcune
goccie di vino macchiarono la tovaglia.
</p>

<p>
— Finora, — gridò, — in casa nostra nessuno aveva
mai fatto questo bel mestiere!
</p>

<p>
Loretta era divenuta estremamente bianca; le sue labbra
tremavano un poco, e ansava.
</p>

<p>
Poi si mosse risoluta, andò a prendere il cappellino, i
guanti rimasti su la credenza, e, mordendosi un labbro
nell’ira taciturna, s’avviò verso l’uscio.
</p>

<p>
Ma su la soglia si rivolse:
</p>

<p>
— Se avete vergogna di me, — disse, — abbiate solo
un poco di pazienza; fra qualche giorno me ne vado e
non darò più noia a nessuno.
</p>

<p>
— Te ne vai?... — balbettò il padre, alzandosi dalla
sedia a fatica.
</p>

<p>
— Sì! — ella rispose implacabile. — Fra pochi giorni
avrò ventun anni e nessuno me lo potrà impedire.
</p>

<p>
-Vediamo, vediamo... — intervenne il Riotti con una
voce amichevole. — Non bisogna mai scaldarsi la testa, — seguitò,
guardando Paolo che aveva i due gomiti su la
tavola e fissava immobilmente il bicchiere. — Tu, Paolo,
sei stato un poco aspro, e tu Loretta...
</p>

<p>
— Macchè Loretta! — ella interruppe adirata. E uscì
sbattendo l’uscio.
</p>

<p>
Il suo profumo, la rosa di Francia, le rimase dietro
come una sciarpa.
</p>

<div class="chapter">
<p><span class="pagenum" id="Page_332">[332]</span></p>

<h2>IV</h2>
</div>

<p>
Egli era lontano, fuggiva, correva di paese in paese, non
dormiva la notte, il giorno era più che mai spossato non
trovava pace. Questo amore gli si era veramente confitto
nelle carni come un cilicio di rovi e di spini.
</p>

<p>
Lontano da lei, la sua sofferenza diventava più insopportabile;
aveva paura della solitudine, ma insieme odiava
la gente. Nel silenzio, udiva il rombo del suo proprio dolore;
nel frastuono, l’urlo del suo mondo interiore vinceva
la sopraffazione delle vite altrui.
</p>

<p>
In tutte le sembianze ritrovava quell’unica, in ogni voce
riudiva la sua voce; ogni passo di donna, ogni veste
femminile gli rammentava il passo, la figura di lei. Si
sentiva perduto; il suo démone interiore l’aveva curvato
su quella bocca, su quella sola ch’era peccato baciare;
aveva per una sorte irrevocabile amato colei, quella sola,
che non è lecito amare. Tutte le vie, per quanto lontane,
lo riconducevano verso il peccato; nel fischio di ogni treno
partente sentiva urlare la sirena del ritorno. Ogni giorno,
cento volte in un giorno, pensava: — «Domani tornerò.»
</p>

<p>
Eppure, fra le angosce della tentazione, per darsi animo
alla più lunga fuga, non faceva che ripetere a sè stesso:
«Ella mi ha lasciato partire, non s’è aggrappata alle
mie ginocchia per trattenermi, non mi ha detto: Resta;
non ha pianto.»
</p>

<p>
No: era invece rimasta immobile, con gli occhi spauriti,
senza dir nulla. Una sua parola, una sua lacrima
sarebber forse bastate per impedirgli di partire. Ma ella
non aveva pianto. E invece comprendeva di averle fatto
<span class="pagenum" id="Page_333">[333]</span>
paura. Comprendeva questo solo: «Le ho fatto paura; le
ho fatto quasi orrore...»
</p>

<p>
Certo egli l’aveva persuasa con le più calde parole; ma
tutto questo in fondo non era che simulazione, od era, se
non altro, una scaltrezza involontaria ch’egli aveva usata
per meglio guardare nell’ombra dell’anima sua.
</p>

<p>
E sperava di udirla rispondere: «Sì, è vero, è tutto
vero quello che dici; ma non andartene via da me, non
lasciarmi. O, se vuoi che fuggiamo, prendimi teco, portami
via con te. Questo appunto io voglio darti: l’intera
mia vita. Essere una piccola cosa tua, per sempre, in
tua balìa. Sono ebbra, sono folle come te... Préndimi,
portami via!...»
</p>

<p>
Invece aveva taciuto, con gli occhi fermi, la bocca immobile,
spaurita. Quel silenzio lo persuadeva che non s’era
ingannato nel dirle: «Il tuo amore è un capriccio, una
folata di vento, un’ondata sentimentale nel calore dei
vent’anni...» E non poteva essere altrimenti che così. Questo
amore irremissibile, che tormentava il suo spirito malato,
non poteva nascere nei sensi e nell’anima d’una piccola
sorella. Bisognava per ciò essere passati oltre tutte le
tentazioni e tutte le delusioni dell’amore, averne conosciuti
i vizî, averne consumate fino all’ultima le innumerevoli
frodi. Bisognava essere, com’egli era, un freddo conoscitore
di tutte le lussurie, per comprendere questa, più delicata
e più rara d’ogni altra, questa, che chiudeva in
ogni bacio un sorso di lentissimo veleno. Ma invece ella
passava una crisi, una piccola crisi d’amore, poi sarebbe
tornata verso la vita di tutti, avrebbe ripreso ad amare le
cose lecite, sarebbe stata d’altri con lo stesso desiderio
ismemorato col quale s’era offerta a lui.
</p>

<p>
Quella sua bella bocca vermiglia si sarebbe tesa con la
stessa lascivia, con la stessa ingordigia, verso la bocca
d’un altro amante; avrebbe dati a lui quei baci tenaci
ch’ella sapeva dare. Un altro avrebbe tuffate le mani calde
ne’ suoi gonfi capelli, che portavano in sè qualche raggio
di sole come la spiga matura; que’ suoi capelli che sapevano
d’un odor di piuma ed avevan nei loro riflessi l’irrequietezza
d’una cosa viva. Sopra il suo collo, su la gola,
<span class="pagenum" id="Page_334">[334]</span>
tra i seni colmi e già così profondi che potevano tra l’uno
e l’altro nascondere tutta una faccia, altre labbra sarebbero
passate, calde, struggenti, a prodigarle quelle carezze
ch’ella amava... Poich’ella era fatta per godere spensieratamente
il dolore altrui, ed aveva in sè, in tutta la sua
persona, in ogni movimento, e nella voce, e nello sguardo,
il segno visibile d’una violenta sensualità.
</p>

<p>
Pensò: «Non voglio più tornare. Dov’ella vive l’aria
è corrotta. Non voglio più rivederla; devo cancellare
questa immagine dalla mia mente, strapparmi dal cuore
questa pianta velenosa che ha messo radici per tutte le
mie vene. Forse io stesso ho creato in me questo amore;
io stesso le dò la potenza di cui ella mi dispera. Guárdala
meglio: forse non è bella. Vinci la tua perdizione: forse
non è temibile.»
</p>

<p>
Pensò: «Ella mi rompe nel mezzo la mia vita e riperderò
per lei tutto il cammino compiuto. Non ho più alcun desiderio
che non sia questo folle peccato; le cose che più mi tentarono,
se le guardo, mi sembran oggi del tutto lontane dalla
mia vita. Bisogna che ritorni ad essere l’uomo che fui.»
</p>

<p>
E così ragionando se n’andava da un luogo all’altro,
senza trovar pace. Dormiva la notte, nei brevi sonni, immerso
nel respiro della sua bocca, fra i suoi capelli, parlando
con lei. Le diceva parole piene di delirio, ed ella,
nel baciarlo, gli offriva in ogni modo perverso, con esperte
lascivie, la sua bocca di peccatrice.
</p>

<p>
Dappertutto era sempre con lui, per ogni angolo, per ogni
strada. Gli avvenne anche di non più ricordarsi come fosse
precisamente il suo volto; ma ciò che in lui durava era
l’impressione d’esserle stato vicino, il bisogno di tornarle
vicino, era quell’odor particolare che la sua pelle tramandava,
e certi suoni della sua voce, del suo ridere, certe
memorie quasi lontane di parole che non osarono dirsi,
nel tempo in cui stava per nascere la timida loro complicità.
Non era più nemmeno la sua sorella che amava,
ma un’altra fatta come lei.
</p>

<p>
E se pur la baciava ogni notte ne’ suoi torbidi sogni,
la squallida faccia del padre non veniva nemmeno più a
minacciarlo silenziosamente.
</p>

<p>
<span class="pagenum" id="Page_335">[335]</span>
</p>

<p>
Volle chiedere a sè stesso come mai questo amore gli
fosse nato nell’anima, e non trovò in sè stesso alcuna
ragione palese. Era un uomo sano, equilibrato, che si era
sempre condotto nella vita con tenace fermezza; nè il suo
costume, nè i suoi pensieri, nè le sue letture, nè un
esempio qualsiasi, lo avevano mai sospinto a concepire
la possibilità di così fatti amori.
</p>

<p>
Ed il fenomeno era nato in lui subitamente, come sboccia
un gran fiore perverso in un campo arido.
</p>

<p>
Allora divenne superstizioso; pensò che tutto questo
avesse un’origine soprannaturale, fosse un castigo inflittogli
da Dio, e pensò alla chiesa, al prete, alla confessione.
</p>

<p>
Ebbe una speranza illimitata in questo sorgere istintivo
del sentimento religioso, che forse gli dormiva insospettato
nell’anima, come una profonda e miracolosa eredità.
</p>

<p>
Entrò nelle fredde chiese, con la paura dell’errante che
tutti respingono; si segnò con l’acqua benedetta, rimase
per lunghe ore nell’ombra dei colonnati, presso gli altari
sfavillanti, aspettando la grazia, contaminando la preghiera
con la sua bocca non guaribile. Una volta s’inginocchiò nel
confessionale; ma una paura più forte gli suggellò nell’anima
il suo grande peccato.
</p>

<p>
Anche nella chiesa, tra il vapore degli incensi aromatici,
sotto la custodia dei simboli sacri, il suo fantasma
lo perseguitava. Stando a ginocchi tra le colonne, dove la
basilica era più deserta, pur tra la voce dell’organo che
talvolta par chiudere in sè la mistica gioia d’una purificazione
umana, egli sentiva il bacio di quella bocca vietata
risalirgli dalle radici dell’essere come un piacere inebriante,
e quando i ceri costellavano l’altare d’una luce
vaporosa, pur sotto l’ala misericorde che l’assolveva del
suo peccato, egli si coricava perdutamente, in una coltre
impura, vicino a lei...
</p>

<div class="chapter">
<p><span class="pagenum" id="Page_336">[336]</span></p>

<h2>V</h2>
</div>

<p>
— Non così presto, Rafa! — esclamò giocondamente
Loretta serrandogli un braccio. — Non così presto!... Ho
paura.
</p>

<p>
La strada si lanciava innanzi, bianca e vampante, sotto
la sferza del sole d’estate. L’automobile volava; la campagna
carica di messi d’oro mandava una luce abbagliante,
fin dove, all’estremo limite, la copriva il cielo.
</p>

<p>
Rafa era curvo sul volante; Loretta vicino a lui, ravvolta
il capo in un velo azzurro, guardava la strada fuggire,
splendere, ardere: ne sorrideva impaurita. L’automobile
era carica de’ suoi bauli; egli finalmente la conduceva
nella chiara villa preparata per lei.
</p>

<p>
Dietro di loro la città, ravvolta in un fascio di sole,
mandava nel cielo scintillante il fumo de’ suoi laboriosi
opifici; le spirali gonfie si allargavan lentamente nello
spazio, come strani fiori fatti d’aria e di caligine che il
vento sfasciasse a poco a poco. Le prime colline apparivano
all’orizzonte, fertili di antichi boschi e di giovini
praterie; più distanti, quasi cancellate nella rossa veemenza
del giorno, le azzurre Alpi segnavano al confine dello spazio
una diga scintillante.
</p>

<p>
La strada, fiancheggiata da pochi alberi polverosi, correva
diritta fra campi coltivati, assottigliandosi laggiù,
nella distanza, come un brillante sentiero. Tutto all’intorno
l’occhio spaziava: i campanili delle chiese, le finestre delle
fattorie mandavano di lontano un balenìo fermo, come se
dentro le consumasse un incendio.
</p>

<p>
<span class="pagenum" id="Page_337">[337]</span>
</p>

<p>
Un branco d’oche traversava la strada; l’automobile vi
passò nel mezzo, disperdendole per ogni lato con un furioso
battere d’ali, così come il vento sperde una manata
di piume. La piccola guardiana scalza, che s’era insiepata,
strillò di paura.
</p>

<p>
Loretta si volse a guardare se qualche oca fosse rimasta
schiacciata; ma non vide che una nube di polvere,
gonfia come un lenzuolo pieno di vento, che saliva in
alto, vorticando.
</p>

<p>
— Certo ne hai ammazzata qualcuna... — ella disse con
voce piena di compassione. — Corri troppo forte!
</p>

<p>
Rafa si mise a ridere; il meccanico ch’era nell’interno
della vettura si sporse avanti e rispose:
</p>

<p>
— No, signora, nessuna: ho guardato io.
</p>

<p>
Loretta si consolò. Erano giunti in fondo alla dirittura,
compariva un villaggio e bisognò rallentare.
</p>

<p>
— Per dire la verità, io non ho mai compreso bene
come possano le automobili camminar da sole, — confessò
Loretta.
</p>

<p>
— Oh!... sarebbe una cosa troppo grave a spiegarsi
ora, — disse Rafa sorridendo.
</p>

<p>
Ella parve riflettere un istante, poi domandò:
</p>

<p>
— Potrai una volta insegnarmi a guidare l’automobile?
</p>

<p>
— Se vuoi.
</p>

<p>
— E’ difficile?
</p>

<p>
— Non è difficile, ma bisogna stare molto attenti.
</p>

<p>
Ell’aveva gli occhi pieni di polvere nonostante il velo
che s’era calata sul viso, e con un fazzolettino se li ripuliva.
</p>

<p>
— Perchè non metti gli occhiali? — domandò Rafa.
</p>

<p>
— Ho paura che mi stiano troppo male, — confessò
Loretta con un sorriso.
</p>

<p>
— Ma cosa dici mai? Tutte le signore li portano in automobile;
altrimenti si prende una malattia d’occhi.
</p>

<p>
— Davvero?
</p>

<p>
— Certamente.
</p>

<p>
Ella frugò nella tasca della spolverina, trasse fuori un
paio d’occhiali e ridendo se li mise.
</p>

<p>
— Tutto giallo! Tutto giallo! — esclamò.
</p>

<p>
<span class="pagenum" id="Page_338">[338]</span>
</p>

<p>
Passato il villaggio, l’automobile riprendeva la corsa.
</p>

<p>
— Non ti pare che si stia meglio con gli occhiali?
</p>

<p>
— Sì, hai ragione.
</p>

<p>
Il vento le mozzava la voce. Rafa l’aveva incaricata di
premere ogni tanto sul pedale della sirena, ed ella ne abusava,
divertendosi di quel fischio lungo e lamentoso. Ogni
volta che vedeva un carro di lontano, dava un colpo di
sirena; i carrettieri, lentamente, senza volgersi a guardare,
guidavano sul fianco della strada le loro lunghe file di
cavalli.
</p>

<p>
Rafa ogni tanto s’appoggiava contro di lei, per domandarle
sottovoce:
</p>

<p>
— Mi vuoi bene?... — Ella rispondeva di sì, chinando
il capo.
</p>

<p>
Ed ora, per tutto all’intorno, un fertile color d’estate
vestiva la campagna gonfia di profumi; qualche bianca
villa, sul vértice delle colline, si riposava nella pace degli
antichi boschi; nel piano le falci qua e là brillavano,
come lampi, ed i villani, arrampicati su le scale a piuoli,
caricavano i carri della fienatura. A lei, ch’era vissuta
nella città selciata di pietra e soffocata fra i tetti, questo
spettacolo di libertà e di pace apriva giocondamente il
cuore.
</p>

<p>
— Come sarò felice in campagna! — ella disse con un
palpito. — Ho voglia di correre nei prati, di vivere in
mezzo ai contadini, di stendermi sotto gli alberi, di buttarmi
sul fieno!
</p>

<p>
Poi domandò con sommissione:
</p>

<p>
— Potrò fare queste cose?
</p>

<p>
— Certo, — egli rispose. — Potrai fare tutto quello che
ti piacerà.
</p>

<p>
Ella ebbe un sussulto di gioia.
</p>

<p>
— E tu verrai spesso a trovarmi?
</p>

<p>
— Ogni giorno, Loretta.
</p>

<p>
— Quanto è lontana la tua villa dalla mia?
</p>

<p>
— Mezz’ora d’automobile.
</p>

<p>
Elia misurò col pensiero quella breve distanza, poi disse:
</p>

<p>
— Ma la sera probabilmente bisognerà ch’io rimanga
sola, è vero?
</p>

<p>
<span class="pagenum" id="Page_339">[339]</span>
</p>

<p>
— Non sempre; io potrò qualchevolta rimanere con te,
se mi vorrai. — E soggiunse: — Vorrai?....
</p>

<p>
— Oh, sì... — ella rispose, con una specie di pudore.
</p>

<p>
— Del resto non devi temere affatto, perchè avrai con
te la tua domestica ed in fondo al giardino v’è la casa
del giardiniere, che vi abita con tutta la famiglia. Li conosco
da molti anni e son brava gente.
</p>

<p>
Il paese incollinava; la macchina forte superava le salite
senza fatica; il sole già pendeva sul culmine delle
montagne. Sorpassata un’altura su la quale torreggiavano
i ruderi d’un castello antico, subitamente un lago apparve
davanti a loro, placido in lontananza, come una bella turchese
incastonata fra le montagne. I battelli a vapore lo
solcavano, lasciandosi dietro una striscia di fumo, parendo
fermi traverso la distanza e non più grandi che giocattoli
di bimbi. Le barche disseminate non segnavano che un
punto nero nell’immobile splendore dell’acqua.
</p>

<p>
— Il lago! il lago! — esclamò Loretta, tendendo il
braccio.
</p>

<p>
— Sì, ora lo costeggeremo, — egli rispose.
</p>

<p>
Sparve, quando avvallarono, ricomparve quando furon
su le alture, sempre più azzurro, sempre più vasto; poi
s’imboscaron per una strada forestale, giunsero al sommo
d’una tortuosa erta, e videro a’ lor piedi stendersi luminosamente
il lago, che il sole fregiava di ricami e d’istorie
come un immenso arazzo d’oro.
</p>

<p>
La macchina si avventò per la china con un rimbombo
di congegni, svoltò nel serpeggiare del pendìo sotto il
morso dei freni potenti, e mentre le sue nubi di polvere
turbinavano ancora su l’alto della collina discesa, essa già
correva lungo la riva del lago, sotto i terrazzi dei giardini,
che lasciavan spiovere su la strada maestra le lor ghirlande
di gelsomini e di rose.
</p>

<p>
A poco a poco il sole si ritraeva dalle sponde, che divenivan
d’un color viola, e più violento s’accendeva nel
mezzo del lago, saettato in giù dall’opposta montagna.
</p>

<p>
Allora una grande tristezza invase il cuore di Loretta,
e, correndo per quella riva fiorita, un altro lago le salì
nella memoria, più bello ancora e più dolce, dove i giardini
<span class="pagenum" id="Page_340">[340]</span>
andavano a bagnarsi nella pianissima onda e c’erano
i rematori che cantavano, di sera, navigando sotto le
stelle...
</p>

<p>
Pensò che su quel lago ella era scesa, in una barca
fragile, che ad ogni mossa dondolava, e si ricordò dell’uomo
ch’era con lei quel giorno, curvo sui remi, con gli
occhi pieni di luce, la fronte sudata. Si ricordò della
notte che poi era venuta, con tante stelle quante non
aveva per l’innanzi vedute mai, della notte ch’era stata la
più terribile e la più dolce nella sua vita, quando un
profumo troppo forte di magnolie e di gelsomini entrava
con l’aria notturna a invadere la stanza, dov’ella, malata
d’amore di sogni e di primavera, quella notte non poteva
dormire...
</p>

<div class="chapter">
<p><span class="pagenum" id="Page_341">[341]</span></p>

<h2>VI</h2>
</div>

<p>
Egli tornò una sera, improvvisamente, perchè il suo
fantasma non gli dava pace. Voleva rivederla, e poi forse
fuggire di nuovo, per sempre. Ma guardarla negli occhi
ancora una volta, saper cosa fosse avvenuto di lei dopo
quell’ora di commiato.
</p>

<p>
Le strade che aveva percorse, i letti nei quali era giaciuto,
le avventure in cui s’era freddamente involto per
cercare uno svago, erano state il calvario supremo del
suo disperato amore. La lontananza ed il tempo, che sono
per lo più i dissolvitori delle passioni mediocri, non servivano
che a rendere più acerbo un amore come il suo.
</p>

<p>
Tornò, dopo aver inutilmente costretta la sua carne ed
il suo spirito alla rinunzia di questa colpa, dopo essersi
intimorito con tutte le minacce, battuto coi più duri flagelli
e persuaso che nessun rimedio, tranne forse il possesso,
lo avrebbe mai guarito di questo implacabile
amore.
</p>

<p>
Veramente egli sentiva pesare su la sua tremante anima
un fato mostruoso; era caduto in balìa di quelle forze che
sono maggiori della volontà umana, e non più sperava in
sè medesimo per la sua liberazione.
</p>

<p>
Adesso era troppo tardi anche per la salvezza; l’amava;
era posseduto di lei, era smarrito nelle oblique vie di
questo amore come in un dedalo senza uscita. Perchè
tornasse uomo e ricuperasse nel suo senso esatto il valore
<span class="pagenum" id="Page_342">[342]</span>
della vita, gli era necessario sacrificare al suo terribile
nemico tutte le paure dell’anima, che lo tenevano prigioniero.
</p>

<p>
Una tempesta sensuale s’era scatenata in lui: quest’uomo
s’era lasciato pervadere i sensi da una febbre
che lo transfigurava, ed il suo mondo interiore non era
più che una vicenda continua di allucinazioni, le quali
raffiguravan tutte, benchè diversamente, la nuda gioia
dell’amplesso. Quest’atto barbaro e dolce era il centro
intorno a cui roteava il suo torbido universo.
</p>

<p>
Da cose fortuite, in lui scaturivan immagini di carnale
amore; il suo cervello ed i suoi nervi eran stremati dalla
fatica eccessiva di questo continuo desiderio. Non più lei
sola egli amava, ma in lei sola tutto ciò che fin dai primi
anni aveva tormentato in modi oscuri la sensuale inquietudine,
la pericolosa febbre del suo latente vizio. Ed ecco
ella diveniva più che mai la forma del piacere inaccessibile,
il fuoco dell’ingaudibile amore, il filtro che dà la
morte soave, il profumo che addormenta in un sogno di
voluttà paradisiaca.
</p>

<p>
In quei giorni di solitudine aveva ripensato alle vicende
trascorse. Perchè non aveva egli osato impadronirsene
quand’ella si offriva a lui con tanta passione? Una volta
ella gli aveva pur detta semplicemente una verità profonda;
gli aveva detto: «Il male più grande è non avere
il coraggio d’essere felici.» Oh, se l’avesse ascoltata!
Ora certo non si troverebbe in quello stremo d’angoscia
e d’aberrazione. Perchè non aveva continuato ad essere,
secondo il suo principio, uno spavaldo mietitore d’allegrezze,
un vuotatore di calici colmi, un di que’ freddi e
temerari uomini che sanno escludere da sè stessi la paura
del rimorso?
</p>

<p>
A quest’ora forse ne sarebbe sazio, forse continuerebbe
a trovare in lei un insaziabile piacere; ma in ogni modo,
nel precario senso e nel disordine di tutte le cose umane,
la loro colpa non avrebbe avuta la coscienza di urtarsi ad
insuperabili divieti, così come nulla impediva che due rondini
della medesima covata formassero insieme il lor nido,
sotto una gronda, alla nuova primavera. Chi mai s’era
<span class="pagenum" id="Page_343">[343]</span>
levato dalle radici oscure del suo essere a vietargli questo
atto di libertà? Quale forza inconoscibile custodiva colei
che si chiamava sorella, contro il suo colpevole amore?
</p>

<p>
V’era dunque intorno ai focolari delle famiglie una
legge sacra, non fatta solo dall’arbitrio degli uomini, che
malediva i connubî incestuosi e puniva con una morte
lenta colui che osasse per avventura spingere lo sguardo
sotto le coltri delle sorelle addormentate?
</p>

<p>
Perchè mai, se alcune v’erano tra le creature femminili,
così inflessibilmente vietate al nostro desiderio, perchè
mai queste appunto potevano con tanta veemenza
parlare a’ suoi sensi? Perchè mai egli, ch’era stato per
l’innanzi uno spavaldo possessore del cuor femminile, tremava
ora e di voluttà impallidiva, solo pensando alla
forma che aveva il suo polso, all’ombra che si formava
leggerissima nella piegatura del suo braccio, a quelle sue
fine caviglie, che irrequiete apparivano e sparivano tra il
muoversi della balza? Oh, se avesse potuto ricevere da
un’altra amante queste gioie tormentose! Ma no! ella era
piena d’un sapore che all’altre mancava; su lei era
sparsa la tentazione come il profumo è quasi tangibile
su le corolle di certi fiori. Si chiamava sorella, e la purezza
prestigiosa di questo nome pareva ravvolgerla in
un velo che tradisse perversamente la sua scintillante
nudità.
</p>

<p>
Tornò con l’anima buia, per vederla o per prenderla,
per fuggire da lei o per fuggire con lei, per inginocchiarlesi
ai piedi o per rovesciarla brutalmente sotto la forza
delle sue dure braccia. Una sola cosa egli conosceva
esattamente: l’impossibilità di continuare a starne lontano.
</p>

<p>
Ed anche aveva inutilmente lottato contro una cieca
gelosia, poichè sapeva che un altr’uomo le stava intorno,
scaltro e paziente, capace di offrirle tutto quello che a
lei potesse piacere. Ne avevano celiato insieme i primi
giorni, anzi l’aveva egli stesso ammaestrata nel coltivare
la sua piccola tresca. Ed ora, quell’uomo, egli l’odiava;
non di rado, nel pensare a quell’uomo, egli presentiva un
oscuro pericolo, si lasciava prendere da tentazioni criminose.
<span class="pagenum" id="Page_344">[344]</span>
Con la singolare preveggenza di chi ama, egli tornò
sopra tutto per impedire che da costui gli fosse tolta.
</p>

<hr class="tbs">

<p>
Giunse, quando la città riposava in un lento crepuscolo
d’estate, mentre la rossa nube di calore che tutto il giorno
l’aveva oppressa ed incendiata, lentamente si andava sciogliendo
nella ventilata ombra della sera.
</p>

<p>
Tutto gli parve mutato, nella città che pure conosceva
casa per casa, e ch’era stata il teatro delle sue temerarie
conquiste. Ed era contento che già fosse la sera, per poterla
traversare più facilmente senza incontrarsi con alcuno.
Lasciò i bauli alla stazione, e salito in vettura si fece condurre
alla casa del padre.
</p>

<p>
Il percorso era lungo; egli guardava distrattamente in
giro; gli batteva il cuore.
</p>

<p>
L’avrebbe riveduta fra poco; ella era forse passata di
lì, per quelle strade, nella giornata. E la vedeva col suo
vestitino di tela chiara, il cappello di paglia che le metteva
ombra sul viso, forse un di que’ medesimi che aveva
portato nel viaggio, l’ombrellino aperto, poggiato su la
spalla, un mazzolino di mughetti alla cintura, le scarpine
bianche. Andava rasente il muro, frettolosa come sempre,
con la sua vitina snella che riceveva elasticamente le
ondulazioni del passo; ogni tanto si fermava davanti ai
negozi; la gente la guardava.
</p>

<p>
Una gran pace discese in lui, dopo tanti giorni vissuti
con febbre, in una specie d’ossessione. Tornò ad amare
la sua città, perch’ella vi abitava, e la vita gli parve
nuovamente bella; tutte le aspirazioni che si erano in lui
sopite, rinacquero come per incanto. Ebbe voglia di assaporare
lungamente questa felicità, volle far qualcosa, una
cosa qualsiasi, per convincersi che non era più sotto l’incubo
del suo spaventoso tormento; pensò di aver sete,
fece fermare ad una bottiglieria, vi discese.
</p>

<p>
Incontrò sul marciapiede alcuni amici, che, già vestiti
da sera, andavano probabilmente a pranzare. Egli li salutò
chiamandoli per nome, forte allegramente: essi risposero
al suo saluto, ma senza effusione e passarono in fretta. Ne
rimase un po’ stupito. Vide poi che ciarlavano, e, gli parve,
di lui. Ma non fece gran caso: bevve, risalì in vettura.
</p>

<p>
<span class="pagenum" id="Page_345">[345]</span>
</p>

<p>
— Via, — disse al cocchiere; — frusta e cammina!
</p>

<p>
D’estate i negozi chiudevano di buon’ora; molte oneste
famiglie di piccoli borghesi passeggiavano per le strade
in cerca di frescura; i tavolini dei caffè, gremiti di gente,
ingombravano i marciapiedi; le tramvie, scorrendo su le
rotaie calde, levavan guizzi di scintille azzurre.
</p>

<p>
Sempre più gli batteva il cuore nell’avvicinarsi alla casa
paterna. Giunse. La bottega era già serrata; egli restò
qualche attimo davanti al portone per non apparir troppo
commosso, poi entrò per la corte e li vide seduti in crocchio:
il padre, la madre, Paolo, il Riotti, l’Eugenia, che
discorrevano prendendo il fresco.
</p>

<p>
E lei? Dov’era?... Il cuore gli tremò.
</p>

<p>
La corte era già piena d’ombra, il lampione della portineria
vi spargeva un tremolante riverbero; alle finestre,
in alto, v’era gente affacciata: si udiva or una cantilena,
or un bisticcio, e qualche scoppio di risa.
</p>

<p>
Al romore del suo passo, taluno del crocchio si volse;
l’Eugenia lo riconobbe.
</p>

<p>
— Oh... Arrigo! — fece, e si levò. Tutti si volsero al
sopraggiunto. Egli tese loro le mani, poichè non poteva
parlare. La madre gli venne incontro e l’abbracciò.
</p>

<p>
— E Loretta?... — egli profferì piano, quasi vergognandosi
di quel nome.
</p>

<p>
Non intesero, o non vollero intendere la sua domanda;
nessuno rispose. Paolo gli strinse la mano con un mezzo
sorriso, il padre disse appena:
</p>

<p>
— Bravo, sei tornato. Era un pezzo!
</p>

<p>
Mai la sua voce era apparsa al figlio così affranta.
</p>

<p>
Ed il Riotti, con una voce piena di cerimoniosa ironia,
declamò:
</p>

<p>
— È sempre il benvenuto chi torna fra noi.
</p>

<p>
— State bene tutti? — domandò Arrigo finalmente.
</p>

<p>
Rispose Paolo:
</p>

<p>
— Non c’è male, come vedi.
</p>

<p>
E gli altri tacquero.
</p>

<p>
Cos’era dunque accaduto? Quelle parole brevi, malcerte,
avevano quasi l’aria di nascondere un penoso mistero.
</p>

<p>
— E Loretta? — egli ridomandò con voce palpitante.
</p>

<p>
<span class="pagenum" id="Page_346">[346]</span>
</p>

<p>
Dopo un silenzio Paolo rispose:
</p>

<p>
— Non c’è.
</p>

<p>
— Come non c’è? È fuori?
</p>

<p>
— Sì, è fuori, — rispose la madre, impacciata.
</p>

<p>
E gli altri tacquero.
</p>

<p>
— Ma voi, scusatemi, da che parte venite? — domandò
il Riotti.
</p>

<p>
Egli era rimasto in piedi fra mezzo a loro; lui e l’Eugenia
erano rimasti in piedi.
</p>

<p>
— Io? Di lontano...
</p>

<p>
— Ah? un gran bel posto! — commentò il Riotti stropicciandosi
le mani. La ragazza intanto lo guardava co’
suoi piccoli occhi attoniti, ed una commozione visibile
tremava sul fiore della sua placida inerzia femminile.
</p>

<p>
— Mi sembra che tu non stia molto bene, — osservò
la madre. — Ma ci si vede così male qui...
</p>

<p>
— Sono stato un po’ indisposto negli ultimi giorni... È
il gran caldo. — Si girò intorno per nascondere una confusione
manifesta, poi disse:
</p>

<p>
— Vorrei sapere qualcosa di Loretta. Quando rincaserà?
</p>

<p>
Il padre, la madre, Paolo, si guardaron in faccia un po’
stupiti: supponevano forse ch’egli ne sapesse più di loro.
</p>

<p>
— Questo non si sa! — cantilenò il Riotti, cui piacevano
le parti ironiche. — La signorina non ha ore
fisse!
</p>

<p>
Il padre si levò; l’uscio della retrobottega era lì vicino.
</p>

<p>
— Vieni, — disse ad Arrigo; — ho da parlarti.
</p>

<p>
E curvo, camminando a passi faticosi, lo precedette. La
madre, Paolo, entraron dopo di loro.
</p>

<p>
— Ci sarà un consiglio di famiglia, — malignò il farmacista,
con la viva tentazione di seguirli. Ma per convenienza
suggerì a sè stesso:
</p>

<p>
— Finisco la mia pipa.
</p>

<p>
— Gesummaria, che faccia hai, Rigo! — esclamò la
madre, entrando nella stanza illuminata. — Figlio mio,
cosa t’è accaduto? Non sei più tu!
</p>

<p>
Egli era di fatti spaventosamente pallido e magro; gli
occhi solo vivevano di una vita febbrile nella sua faccia
devastata.
</p>

<p>
<span class="pagenum" id="Page_347">[347]</span>
</p>

<p>
Egli cercò di sorridere:
</p>

<p>
— Sono stato un po’ male... Ho avuta la febbre per
molti giorni.
</p>

<p>
— Ma l’hai ancora... Se ti vedessi, figlio mio!
</p>

<p>
— No; ora sto bene.
</p>

<p>
Il padre lo considerava mutamente; Paolo s’avvicinò a
lui, con la bontà impacciata delle persone semplici.
</p>

<p>
— Vuoi prendere qualcosa? — disse, per mostrare la
sua premura.
</p>

<p>
— Grazie, Paolo, nulla.
</p>

<p>
Tutti e tre si guardarono ancora in silenzio. Nella sua
casa egli era più che mai un estraneo; perciò non osavan
troppo investigare nella sua vita misteriosa.
</p>

<p>
V’eran ancora su la credenza i resti della cena; un’insalata
condita con aglio odorava forte.
</p>

<p>
— Allora tu non sai nulla? — domandò il padre.
</p>

<p>
— Io? Nulla! — esclamò Arrigo, ansioso. — Che c’è?
</p>

<p>
— Loretta...
</p>

<p>
— Sì, Loretta, Loretta... — l’aiutò Arrigo, tendendosi a
lui con una faccia spettrale.
</p>

<p>
— È via... è partita... è fuggita insomma...
</p>

<p>
— Fuggita!?...
</p>

<p>
Egli barcollò e cadde sopra una sedia. Chiuse gli occhi
un momento per riaversi, li riaperse: e rimasero sbarrati,
enormi. Tutti e tre allibirono del suo terrore.
</p>

<p>
— Di’, Arrigo, stai male? — fece Paolo, avvicinandosi
ancora come per soccorrerlo.
</p>

<p>
— No... no... Fuggita?... Ma dove?... con chi?... — chiese
con la voce strozzata. La madre corresse:
</p>

<p>
— Non è fuggita: ha detto che voleva andarsene... l’ha
detto prima...
</p>

<p>
Arrigo radunò tutte le sue forze:
</p>

<p>
— Ma dove?! — gridò con ira.
</p>

<p>
— Noi credevamo che tu sapessi tutto, — fece il padre.
</p>

<p>
— Io? Non so nulla! Oppure suppongo, suppongo appena...
</p>

<p>
Paolo camminava per la stanza, a fronte bassa, con le
mani in saccoccia.
</p>

<p>
— Sai... è una sgualdrina... — disse.
</p>

<p>
<span class="pagenum" id="Page_348">[348]</span>
</p>

<p>
Arrigo scattò in piedi con un balzo.
</p>

<p>
— Cos’hai detto!?
</p>

<p>
L’altro fece con la mano un gesto vago.
</p>

<p>
— Nulla... dicevo così per dire.
</p>

<p>
Seguì un torbido silenzio. Tutti e tre guardavano Arrigo
quasi con paura. In lui saliva una orrenda collera,
i suoi occhi ne lampeggiavano, i suoi pugni eran frementi.
</p>

<p>
— E nessuno di voi sa dove sia? — domandò con una
orribile voce.
</p>

<p>
Tacquero. Egli fece qualche passo indietro, fin contro
il muro, e girò su la sua famiglia uno sguardo minaccioso.
</p>

<p>
— Non lo sapete?...
</p>

<p>
Il padre rispose:
</p>

<p>
— No.
</p>

<p>
— Da quanti giorni è partita?
</p>

<p>
— Saranno dieci giorni.
</p>

<p>
— Dieci? — egli ripetè sordamente. E contò nel suo
pensiero il tempo da che s’eran lasciati.
</p>

<p>
— Questo avete fatto voi! — gridò con veemenza, buttando
innanzi la mano come per insultarli.
</p>

<p>
— Noi?... — mormorò il padre. Paolo scrollò le spalle.
</p>

<p>
— Sì, voi! Non dovevate lasciarla partire, — disse più
duramente, con una voce implacabile.
</p>

<p>
La madre s’era messa a piangere in una poltrona;
Paolo s’era fermato contro un mobile e fissava Arrigo
con stupore.
</p>

<p>
— Noi? — balbettò ancora il padre. — Cosa possiamo
fare noi contro voialtri?... Ci ammazzate, e basta!
</p>

<p>
Uno scoppio di tosse rauca gli ruppe il petto senile;
piano piano si lasciò calare sopra una seggiola e continuò
a tossire.
</p>

<p>
Fra l’uscio apparve la faccia barbuta e lucida del Riotti.
</p>

<p>
— Disturbo? — domandò con mansuetudine.
</p>

<p>
— Sì, disturba, se ne vada! — gl’intimò Arrigo senza
muoversi. L’altro volse uno sguardo su quella scena e si
ritrasse a malincuore.
</p>

<p>
Arrigo fissò il fratello:
</p>

<p>
— E tu cosa sei qui a fare? — domandò con disprezzo. — Non
<span class="pagenum" id="Page_349">[349]</span>
ti occupi di nulla, tu? Non sai dov’è andata
tua sorella?
</p>

<p>
L’altro divenne paonazzo di collera, bestemmiò qualche
parola fra i denti, ma non si comprese nulla. Soltanto lo
si vide oscillar sui piedi come se volesse affrontare il
fratello.
</p>

<p>
Il padre si levò di nuovo, con fatica, per gli spasimi
che gli fiaccavano il dorso; la sua mano incerta si tese
verso il figlio primogenito; il mento scarno gli tremava
nella commozione.
</p>

<p>
Allora, in quel momento ch’egli stava per parlare, per
accusare forse, intorno alla fronte di quell’uomo debole
che per tutta la sua vita non aveva sopportato se non ingiurie
e sventure, una certa solennità si cinse, come se
nella sua canizie venerabile, in quella stanza dov’erano la
sua donna e due de’ suoi figli, quel vecchio si sentisse
veramente il capo della casa, colui che veglia fino all’ultimo
sul focolare semispento e può benedire come un santo
o maledire senza remissione i figli nati dalla sua virilità.
</p>

<p>
— Con qual diritto, — disse, — ti permetti tu di condannare
tuo padre e tua madre? Tu, che nella tua casa
non hai portato altro che malanni? Tu, che ci hai lasciati
soli quando avevamo più bisogno di te? Cos’hai fatto nella
famiglia, tu, per poter giudicare di noi? Ci hai voltato le
spalle: ecco quel che hai fatto! Nè più nè meno che tua
sorella, peggio che tua sorella, perchè tu eri il primogenito,
quello che aveva il dovere dell’esempio. Sei tu che
l’hai portata fuori di casa per il primo, che le hai insegnata
la via del vizio, e se oggi è perduta per noi, se oggi
si disonora, la colpa non è nostra: è tua! tua!... perchè
sei stato un cattivo figlio, e in tutta la tua vita non sarai
che un uomo cattivo!...
</p>

<p>
La sua voce si estenuava; ricadde su la seggiola, soffocato
dalla tosse.
</p>

<p>
Arrigo aveva da principio ascoltata quella voce con un
religioso terrore. Ma poi, quando s’intese rinfacciare la sua
colpa da colui che non la conosceva, quando pensò che
accusavano lui di averla buttata nelle braccia d’un altro,
lui che si struggeva d’un amore insanabile, quando sentì
<span class="pagenum" id="Page_350">[350]</span>
che la sua opera nel mondo era stata solamente quella di
corrompere, di perdere, di trascinare con sè chi amava, nel
suo perverso destino, quando sopra tutto comprese di aver
quasi tradito il suo terribile segreto, una ribellione cieca
proruppe in lui, contro tutto e contro tutti, contro quel
padre istesso che ora l’accusava, quel padre taciturno
ch’era venuto a minacciarlo nella sua notte d’amore.
</p>

<p>
Un riso crudele gli salì fino alla gola e risonò contorcendo
la sua bocca sinistra.
</p>

<p>
— Va bene, — disse lentamente, — va bene!
</p>

<p>
Poi continuò, scandendo le parole:
</p>

<p>
— Se Loretta è partita con un amante, io sono un uomo
rovinato e perduto... — Fece una pausa e ripetè: — rovinato
e perduto.
</p>

<p>
Si cacciò una mano fra i capelli, tacendo con la bocca
una smorfia di dolore; indi riprese:
</p>

<p>
— Ma non importa. Voi tre... voi tre: padre, madre,
fratello, dovevate impedire che partisse a costo di ucciderla.
Non lo avete fatto, e siete responsabili di tutto quello
che può succedere. Non dimenticatelo: voi tre!
</p>

<p>
E li segnava col dito ad uno ad uno, ridendo di quel
suo riso sinistro.
</p>

<p>
Paolo s’avanzò verso di lui, fissandolo co’ suoi piccoli occhi
intensi. Quando gli fu vicino, rovesciò la testa indietro,
duramente, con un atto di sfida.
</p>

<p>
— Di’ un po’!... cos’hai tu per la Loretta?... — fece,
con un tono ambiguo.
</p>

<p>
— Io?... — pronunziò Arrigo, illividendo.
</p>

<p>
— Sì, tu, proprio tu! Cos’hai?
</p>

<p>
Arrigo girò intorno uno sguardo di bestia impaurita e
fece atto di rispondere; ma l’altro non gliene diede il
tempo, e riprese:
</p>

<p>
— Bene, ti ripeto: lei è una sgualdrina e tu la vali!
</p>

<p>
Arrigo istintivamente levò il pugno sopra di lui: la
madre dette un urlo. Ma Paolo, nella sua forza tranquilla,
non si scompose.
</p>

<p>
— Ed ora, — disse, — vattene di qui, se non vuoi che
ti scacci io!
</p>

<p>
Col braccio teso gli additava la porta.
</p>

<p>
<span class="pagenum" id="Page_351">[351]</span>
</p>

<p>
Non fu paura fisica, ma una paura morale, fredda, orrenda
che lo vinse. Gli parve che avessero guardato nel
suo secreto, che mille bocche urlassero ad alta voce l’infamia
di cui s’era contaminato...
</p>

<p>
Chinò la testa silenziosamente, ed uscì.
</p>

<p>
La strada formicolava di gente; la strada gli parve
impetuosa, terribile, fragorosa; la strada lo afferrò, lo
travolse nel suo flutto, come un naufrago in balìa della
fiumana.
</p>

<div class="chapter">
<p><span class="pagenum" id="Page_352">[352]</span></p>

<h2>VII</h2>
</div>

<p>
Non seppe mai cosa fece o dove andò quella notte.
Una specie di follìa calma e lugubre s’impadroniva del
suo spirito, ed egli entrava nella tragedia imminente con
una spaventosa lucidità.
</p>

<p>
Non di rado, quando la vita d’un uomo è giunta vicino
alla sua catastrofe, il senso inerte e vacuo dell’irreparabilità
dilaga nel suo mondo interiore, come se tutta la potenza
dell’anima volesse per un istante riposarsi, prima di
affrontare, benchè invano, la battaglia definitiva.
</p>

<p>
Egli si senti del tutto solo nella vita, e questo senso della
solitudine, che non lo aveva spaventato mai, dette al suo
cuore uno smarrimento infinito. Lo avevano messo fuori dalla
sua casa, bandito come un essere immondo; gli pareva
che tutta la famiglia umana rifiutasse di considerarlo de’
suoi, perchè aveva peccato contro la legge sacra delle parentele,
aveva nascosto nella cenere del suo focolare il
serpe che avrebbe avvelenata l’ara della pace domestica.
</p>

<p>
Egli, che non aveva mai pensato a discernere il bene
dal male, sentì in quell’ora tutte le colpe della sua vita
trascorsa. Aveva voluto vincere il proprio destino, arrampicarsi
con l’unghie e coi denti per un’erta che non era
la sua; spronato da un’ambizione meno che mediocre, tutte
le frodi gli eran parse buone per facilitare la sua dura
conquista. Ed aveva neglette in quell’opera vana le qualità
che avrebbero potuto fare di lui un uomo rispettato ed
onesto, forse un uomo veramente superiore.
</p>

<p>
Ma la fatalità lo aveva inseguito, attenta e ben nascosta,
<span class="pagenum" id="Page_353">[353]</span>
nell’ombra del suo cammino. Adesso lo vinceva; i frantumi
del suo lavoro paziente cadevano in polvere intorno
a lui. Ma tutto questo era ancor poco, in paragone dell’altra
sciagura.
</p>

<p>
Quella che amava, quella che un tempo divideva il suo
male, rendendolo quasi dolce, quella che si era curvata
con lui, più volonterosa di lui, su l’orlo dell’abisso ineffabile,
caduta già nelle braccia d’un altro dimenticava il
peccato. Per quanto fosse orrida la sua speranza, egli non
poteva nemmeno più sperare. Ella si era dunque lasciata
vincere dal ribrezzo, si era vergognata, o forse aveva riso
di quell’amore ch’era stato fra loro, e con lieta indifferenza
si prodigava, nelle braccia d’un altro, il più spensierato
oblìo. Egli le avrebbe fatto orrore, se ancora l’avesse
baciata come una volta, e di lui non poteva ella
provare che una pietà profonda.
</p>

<p>
L’uomo ragionava di queste cose con una tranquillità
mortale. Ma una speranza tenue, una di quelle speranze
irragionevoli che nascono dalle somme disperazioni, ancor
balenava nella sua morte interiore.
</p>

<p>
Era fuggita, ma sola forse, fuggita per cercare di lui...
Come saperlo?
</p>

<p>
Si trovò, la mattina dopo, in uno stato quasi d’incoscienza,
davanti al palazzo Giuliani. Guardò nella corte;
le scuderie eran chiuse; le finestre dei primi due piani similmente
chiuse; tutto il palazzo aveva quell’aria disabitata
che assumono le case patrizie al tempo delle villeggiature.
Entrò in portineria per domandar di Rafa; gli fu detto
che lo credevano in campagna, a Villa Ippolita, con tutta
la famiglia. Era partito in automobile.
</p>

<p>
— Da quando? — egli domandò.
</p>

<p>
— Forse da una decina di giorni, o poco più.
</p>

<p>
Tornò fuori. Il selciato delle strade, acceso dal sole, gli
feriva dolorosamente gli occhi; qualche volta gli pareva
che i muri delle case si chinassero su di lui.
</p>

<p>
Nel suo freddo incubo, immaginava ora una scena selvaggia;
si vedeva davanti a Rafa, in una stanza chiusa,
laggiù, chissà dove, lor due soli. Gli pareva di sentirsi nelle
braccia una forza raddoppiata, e che l’altro ne tremasse. Gli
<span class="pagenum" id="Page_354">[354]</span>
diceva (ma non era precisamente lui, e non era la sua propria
voce): «Tu me l’hai presa, è vero? tu le hai fatto gridare
il suo primo grido... tu l’hai avuta, nuda, fra le tue
braccia... è vero? Ed io t’uccido!» In sè, profondamente,
sentiva la gioia della morte che avrebbe data. Gli diceva:
«T’uccido!... ma lentamente, non súbito, non d’un colpo:
devi patire.»
</p>

<p>
S’avvicinava, lo prendeva per la gola, lo spegneva,
piano piano...
</p>

<p>
Nella mattinata la città operosa viveva d’una vita confusa
ed ilare; il fragore delle strade gli parve assordante.
</p>

<p>
— «S’egli è a Villa Ippolita, ella non dev’essere lontano, — pensò.
E poi di nuovo l’assurda speranza s’infiltrava
nel suo cervello: — Forse non è con lui; forse
mi cerca.»
</p>

<p>
Ma perchè non gli aveva scritta una sola parola, foss’anche
per dirgli: — «Mai più»?
</p>

<p>
Si accorse di avere un aspetto bizzarro, perchè molti,
passando, lo guardavano. Frattanto studiava il modo migliore
per ritrovar le tracce di Loretta; ma nel disordine
della sua mente le idee si disperdevan come fumo. Allora
pensò di rivedere i consueti amici, poichè, nell’interrogarli
destramente, avrebbe forse attinta qualche notizia sul conto
di Rafa. Passo passo, meditando, si recò alla bottiglieria
dov’era solito fare una sosta prima della colazione.
</p>

<p>
Il consueto crocchio s’era diradato assai, perchè molti
eran già partiti per le villeggiature, si erano dispersi qua
e là, nei soggiorni estivi.
</p>

<p>
Taluno, al vederlo, ebbe un’esclamazione di stupore:
</p>

<p>
— Oh, Del Ferrante!... Come va? Tornato? Che brutta
cera! Cosa ti cápita?
</p>

<p>
Traspariva dalle parole, dagli sguardi curiosi, una celata
ironia. Egli rispose a casaccio, qualche breve parola.
Tutti gli parvero strani e mutati con lui. Scambiate appena
poche frasi di convenienza, i più con un pretesto o con
l’altro, si ritraevano a parlar fra loro. Poi c’eran stati alcuni
sorrisi rapidi, alcuni segni nascosti, e tutto questo
non accadeva fortuitamente; egli lo comprendeva bene.
</p>

<p>
Giorgino Prémoli, dopo aver discusso con altri, gli si
<span class="pagenum" id="Page_355">[355]</span>
avvicinò. Quest’uomo era maligno e crudele come tutti
quelli che han molto a farsi perdonare dall’indulgenza
del prossimo.
</p>

<p>
— Sei stato via parecchio tempo, — disse per attaccar
discorso.
</p>

<p>
— Infatti.
</p>

<p>
— Come mai?
</p>

<p>
— Non stavo bene, non sto bene ancora.
</p>

<p>
— Si vede.
</p>

<p>
Il Prémoli si levò il cappello per farsi vento.
</p>

<p>
— Bella donna! — disse, di una che passava. Poi, con
indifferenza: — È vero che vai a stabilirti via?
</p>

<p>
— Io? Perchè?
</p>

<p>
— Ma... lo dicevano... Saranno chiacchiere: a rivederci!
</p>

<p>
E se ne andò fischiettando.
</p>

<p>
Egli rimase lì come inebetito. Cos’erano quelle ostilità nascoste,
quelle frecciate che gli lanciavano con parole oscure?
Sapevano forse già di Loretta? La voce si era per caso divulgata?
O forse, lei e Rafa, s’erano fatti vedere insieme?
</p>

<p>
Pensò di far colazione al Circolo per raccogliere altri
indizi. Ma non v’era quel giorno che una piccola tavolata
di gente con la quale non era affatto intimo e che lo salutò
appena. Si mise ad un tavolino da solo e vide che anche
i domestici bisbigliavan nel servirlo.
</p>

<p>
Non poteva inghiottire cibo; accese una sigaretta e si
recò nelle sale del Circolo, ch’erano ancor vuote. Solo un
vecchio maggiordomo, quello che la sera levava le decime
dalle tavole di gioco, andava spolverando qualche mobile
con una pigra lentezza.
</p>

<p>
— Signor Del Ferrante, i miei rispetti! — fece, senza
interrompersi. Col servidorame Arrigo era sempre stato
largo di mance, ben sapendo che la fama d’un gentiluomo
è spesso in mano di costoro.
</p>

<p>
— Come stai, Pietro? — gli domandò.
</p>

<p>
— Si tira innanzi come Dio vuole. Ma lei mi pare un
po’ dimagrato.
</p>

<p>
— Forse. Cosa c’è stato di nuovo in questi giorni?
</p>

<p>
— Niente: un gran caldo.
</p>

<p>
<span class="pagenum" id="Page_356">[356]</span>
</p>

<p>
— E d’altro?
</p>

<p>
— Nient’altro. Cosa vuol mai... le solite commedie!
</p>

<p>
Questo Pietro aveva la filosofica rassegnazione, il freddo
compatimento di coloro che da venti o trent’anni, ogni
giorno, sbrigano le stesse faccende e vedono succedere le
stesse cose.
</p>

<p>
— Baruffe? — domandò Arrigo.
</p>

<p>
— No; son quasi tutti in campagna.
</p>

<p>
— Pérdite forti?
</p>

<p>
— Qualcuna.
</p>

<p>
— Pettegolezzi?
</p>

<p>
— Eh, si sa... di quelli se ne fanno sempre!
</p>

<p>
— Su chi?
</p>

<p>
— Non le saprei dire; io non ascolto nemmeno. Ne ho
viste tante!...
</p>

<p>
Entraron Beppe Cianella e Franco Spada, per la partita
di dómino che in estate usavano fare ogni giorno, dopo
la colazione. Il primo finse di non vedere il Del Ferrante,
l’altro di lontano gli disse:
</p>

<p>
— Addio, come va?
</p>

<p>
E si sedettero in fretta nel solito angolo. Pietro portò
la scatola del dómino. Mentre giocavano, Arrigo li intese
parlar fra loro animatamente; s’avvicinò, studiandone le
fisionomie; ma l’uno e l’altro, con la fronte raccolta nella
mano, finsero d’essere occupatissimi al loro gioco.
</p>

<p>
Arrigo si mise a cavalcioni d’una seggiola, vicino ai
due giocatori.
</p>

<p>
— Che novità? — fece.
</p>

<p>
— Peuh... nessuna! — rispose velocemente il Cianella.
E disse allo Spada: — Da questa parte ti chiudo col
cinque: pesca!
</p>

<p>
Sopravvenne un certo Ugo Fiorini, biondo e miope,
sempre mezzo assonnato, che occupò súbito il divano sul
quale usava ogni giorno fare la siesta; poco dopo entraron
Lanzo Malatesta e Carletto Santorre con Totò Rígoli.
</p>

<p>
— Eh!... alla buon’ora! si levano i morti! — gridò
quest’ultimo al Del Ferrante. — Mi avevano detto che ti
eri imbarcato per le Indie, partito per il Polo, andato in
<span class="pagenum" id="Page_357">[357]</span>
cerca d’una miniera... Invece sei qui. Si voleva già mettere
il tuo nome nell’elenco dei soci onorari... perbacco!
</p>

<p>
Alcuno rise di nascosto, sogguardando il Rígoli con intendimento.
Il Ferrante non rispose nulla; tese la mano ai
sopravvenuti e strinse le loro con affetto.
</p>

<p>
Nella sua gran desolazione gli pareva di voler bene a
quegli amici, che andavano tessendogli una corona di
spine.
</p>

<p>
— Come vedi, — riprese il Rígoli, — siamo rimasti in
pochi. Tutti via, coi papà, con le mamme, con le sorelline...
in campagna!
</p>

<p>
Egli ebbe una stretta al cuore; di nuovo sentì nascere
un riso discreto, ma non osò guardare chi ridesse. A che
alludevano quegli scherni velati? Non avevan dunque
nessuna pietà di lui? Non lo vedevano morire?
</p>

<p>
— Tutti via, — riprese il Rígoli. — I mariti partono
alle cinque col treno dei mariti: è il tempo in cui si fanno
i figli legittimi alle proprie mogli. Ci sono poi quelli che
vanno in Isvizzera con le ballerine e le inscrivono nei
registri degli alberghi sotto il proprio nome, — per esempio:
«Monsieur Maxime Ravizzolì et Madame.» Madame,
qui da noi, è la Gigetta. — Ci sono gli amanti delle signore,
che spendono un occhio della testa in biglietti di
andata e ritorno; ci sono gli spiantati che vanno ad Aix-les-Bains
od a Trouville, ed infine ci siamo noi, scapoli,
senza famiglia o quasi, che restiamo su per giù tutta l’estate
a soffiare dal caldo in città.
</p>

<p>
— Accidenti! Non potresti farli un poco più lontano i
tuoi sproloqui? — esclamò lo Spada che perdeva la
partita.
</p>

<p>
— E poi ci sono i misteriosi... — continuò l’altro, imperterrito. — I
misteriosi che non si sa dove vadano, nè
con chi vadano, nè perchè vadano dove appunto vanno...
</p>

<p>
Alcuni, che avevan ascoltato noiatamente, si volsero al
ciarlatore con un risolino pieno di malizia.
</p>

<p>
— E sono molti quest’anno, riprese il Rígoli. — C’è
lo Spronelli, detto Coditrémola, che ha passato la frontiera
col suo inseparabile e indispensabile amico Lulù Mattioli...
Anzi, la Clementina dice che sono in luna di miele. C’è il tenente
<span class="pagenum" id="Page_358">[358]</span>
Calógero, che ha chiesto tre mesi di licenza, per fare,
lui dice, una crociera nel Mediterraneo, ma tutti sanno
invece che deve curarsi la sifilide; Tito Gallo che va a
fare il Segantini in alta montagna; i due Berni e Giannetto
Pigna che vanno a fare una «tournée» artistica nelle
bische francesi; Torretta che va ad imparare il «bridge»
in Inghilterra... c’eri tu, caro Ferrante, che credevamo
scomparso, ma invece sei tornato e non conti più fra i
misteriosi... Eccoti in poche parole messo al corrente di
tutta la situazione estiva della nostra compagnia.
</p>

<p>
— Ce n’è un altro... — disse ambiguamente il Malatesta, — un
altro misterioso...
</p>

<p>
— Ah, sì! — concluse il Rígoli, volgendosi ad Arrigo. — Quasi
quasi me ne scordavo! C’è Rafa Giuliani, ch’è partito
per ignota destinazione, e quello proprio nessuno sa
dove sia, a meno che, per caso, non lo sappia tu...
</p>

<p>
— Pesca! — disse il Cianella allo Spada, soffocando
una risata.
</p>

<div class="chapter">
<p><span class="pagenum" id="Page_359">[359]</span></p>

<h2>VIII</h2>
</div>

<p>
Egli uscì barcollando. Si sentiva sopraffatto, perduto.
</p>

<p>
Non soltanto l’aveva ella tutto pervaso di un amor senza
pace, non solo fuggiva, dimentica d’ogni loro complicità,
ma d’un colpo irreparabile aveva pure distrutta la paziente
opera della sua vita, mettendo alla gogna il loro
nome, dandolo ferocemente in balìa delle vendette pubbliche.
</p>

<p>
Adesso tutti ridevano alle sue spalle, saziavan nello
scandalo palese l’odio e l’invidia lungamente contenute.
Il nome infamante, l’aspro epiteto di lenone, gli sibilava
nelle orecchie ronzanti, lo feriva nel mezzo del cuore, come
se ognuno, vedendolo passare, gli lanciasse dietro per
beffa questa parola ingiuriosa. Ecco: l’accusavano di aver
venduto la sua sorella al ricco libertino, di aver tramato
nell’ombra il mercato fraterno, forse di averne già riscosso
il prezzo. E la città lo sapeva; per ogni strada la notizia
correva di bocca in bocca, ad ogni limitare si parlava di
lui, di lei, dell’altro; era un bisbiglio continuo, súbdolo,
che saliva, saliva, soverchiando nel suo cervello esagitato
la voce di tutte le cose; era il suo nome, il nome di lei,
che volava nelle risate della gente.
</p>

<p>
Ora lo avrebbero bandito, si sarebbero precipitati in
cento a sbarrare il suo cammino; la fiamma nascosta sotto
la cenere avrebbe illuminato di un crudele rossore il suo
pubblico dileggio. Strappatagli di dosso la sua veste di
gentiluomo avventizio, anche i più benigni non avrebbero
ritrovato in lui che il fratello della mantenuta.
</p>

<p>
E udiva rinchiudersi dietro di sè, con un sordo fragore,
le porte dei circoli, le anticamere delle sale, tutte le soglie
che aveva pazientemente forzate; facce avverse vedeva,
bocche orlate di scherno, occhi obliqui volgersi altrove
per non rispondere al suo saluto.
</p>

<p>
<span class="pagenum" id="Page_360">[360]</span>
</p>

<p>
Tanti anni spesi ad un lavoro ábile, tenace, assiduo,
eran ormai sprecati, buttati al vento come pugno di cenere;
l’inviolabile signorìa si asserragliava novamente nel
suo cerchio di privilegi — e questa volta per sempre.
</p>

<p>
Ecco il dono ch’ella gli aveva apparecchiato per il suo
ritorno ed in cambio dell’amore ond’egli si moriva per lei.
</p>

<p>
Oh, se questo avesse potuto almeno liberarlo dalla sua
disperata passione! Ma non sapeva odiarla, e, per quanto
ella lo ferisse, non gli riusciva d’avere contro lei alcun
rancore. Dal fondo invece della sua coscienza risvegliata
una voce gli parlava, con le stesse parole del suo padre
accusatore: «Sei stato tu che l’hai portata fuori di casa
per il primo; se oggi si disonora la colpa non è nostra,
è tua! tua!... perchè sei stato un cattivo figlio e in tutta
la tua vita non sarai che un uomo cattivo!»
</p>

<p>
Ed allora si ricordò di quel primo giorno ch’ella era
venuta nella sua casa, con un braccialetto d’oro al polso,
il braccialetto di Rafa, e ricordò tutto quello che avevan
discorso fra loro, stando egli supino sul letto, ella seduta
su la coltre, quando, fra quel calore, fra quell’odore che
veniva da lei, aveva lasciato cadere sopra la sua purezza
il primo sguardo colpevole.
</p>

<p>
Invece di ammonirla s’era fatto il suo complice, per
farsi amare da lei; giorno per giorno l’aveva quasi ammaestrata
nella corruzione, le aveva scaldato nel grembo
il piccolo serpe della lussuria, che li aveva poi allacciati
insieme nel suo nodo convulso.
</p>

<p>
Atterritamente sentì che una forza invincibile si era
drizzata contro la sua colpa e che più non eravi alcuna
ribellione da tentare, alcuno sforzo nel quale adergere
l’ultima volontà, l’estrema speranza. Il suo nemico non era
più solamente racchiuso nella sua coscienza; ora usciva,
lo accerchiava, lo batteva da ogni parte. Quest’uomo, che
si era sentita forza bastevole per vincere da solo e duramente
la sua battaglia, provò allora un infinito bisogno
di tutti, e si volse a cercare intorno a sè un amico, un
amico fraterno e buono in cui versar la sua pena, un tetto
soccorrevole sotto il quale trovar rifugio.
</p>

<p>
Ed allora solamente si ricordò di una donna ch’egli
<span class="pagenum" id="Page_361">[361]</span>
aveva oppressa e fatta piangere, una donna che lo aveva
sempre soccorso, ch’era pronta sempre a tendersi verso
di lui col gesto ineffabile del perdono. Egli sapeva che
da qualsiasi lontananza le ritornasse, dopo quante mai
strade, su le sue labbra smorte avrebbe sempre ritrovato
un sorriso.
</p>

<p>
Camminò per i marciapiedi avvampati, lungo i muri
che gli gettavano in faccia una luce abbagliante; camminò,
vedendo solo fulgori e grandi circoli di sole, che gli roteavano
intorno come per allucinarlo. Tutti i rumori della
strada, anche i più comuni, gli parvero insoliti, e mutati
gli aspetti delle cose; in lui scemava perfino la coscienza
dell’enorme dolore che lo travagliava. Come se un’immensa
catastrofe, d’un tratto, fosse avvenuta in lui, l’anima
gli restò sepolta sotto le rovine del suo mondo
interiore, ed inerte come un automa egli ubbidì solamente
alla sua paura.
</p>

<p>
Quando giunse nella contrada ove abitava l’amante,
quando rivide quella casa dall’aspetto un po’ tetro, ma
con un suo balconcello fiorito, col suo portone ampio e
scuro che dava in una corte vetusta, il cuore gli si aprì
di tenerezza come a colui che dopo aver patiti gli insulti,
la fame, i rigori della strada maestra, veda finalmente
sorgere di lontano il tetto di una casa ospitale.
</p>

<p>
Avviene talvolta che la più antica fra le nostre abitudini
ci sembri nuova, ed un luogo per il quale siamo le
cento volte passati riévochi subitamente in noi la dispersa
memoria d’un’anima che anticamente fu nostra.
</p>

<p>
A nessuno è dato conoscere come un luogo, un oggetto,
un essere, siano veramente in sè stessi, fuori dalla nostra
sensibilità e svestito dall’immagine che noi gli attribuiamo.
È il nostro cuore che fa parlare le cose, e noi, attoniti
qualche volta, ne ascoltiamo la voce. Nel salire le scale
della casa di Clara Michelis egli provava quel giorno
un’onda di sensazioni confuse; guardava con una specie
di curiosità l’aspetto di que’ muri adorni d’antichi affreschi,
di quegli scalini larghi e lenti, che aveva tante volte
contati macchinalmente nel salirli, di quella ringhiera in
ferro istoriato, un po’ rugginosa, che portava nelle congiunture
<span class="pagenum" id="Page_362">[362]</span>
de’ suoi fregi una incancellabile polvere; guardava
l’aspetto di quel grande arazzo, che pendeva dalla
parete sul primo pianerottolo, dove c’era un cassabanco
in legno scolpito.
</p>

<p>
E ricordava, ricordava... In un attimo riviveva una storia
di molti anni, la storia di tutte le cose ch’eran passate fra
loro, dai primi tempi, quando l’amava d’un capriccio forte,
agli ultimi, quand’ella era divenuta per lui un peso necessario,
anzi una indispensabile ma tediosa catena. La rivedeva,
qualche anno addietro, ancor bella e desiderata
da molti, co’ suoi lisci capelli neri che le facevan su la
nuca un gonfio nodo attorto, col suo viso diafano, in cui
gli occhi ardevano d’una vita spirituale; e quand’ella
gli si rifiutava con tutte le scaltrezze voluttuose della
donna che prevede l’imminenza del suo fallo, e poi le
lunghe sere che avevan trascorse nella sala semibuia, tra
i molti vasi di fiori che odoravan troppo forte, lei, con le
veloci sue dita correnti su la tastiera, lui, poggiato la
tempia contro il violino, avvolto nel profumo della sua
carne pallida, curvo su lei, desiderosamente...
</p>

<p>
E quel giorno ch’era stata sua per la prima volta,
quando già da un pezzo egli si sentiva amato, e già le
sue calde labbra si erano date a lui, di sera, nell’ombra,
con brivido, su l’orlo d’un pericolo meraviglioso. A quel
tempo era singolarmente bella, ravvolta in un colore di
poesia, con l’anima che mandava profumo; nella sua
semplicità era qualcosa di prezioso; l’essenza intima della
sua persona somigliava singolarmente a certe materie fragili,
profumate, rare, come l’antico avorio, come l’ambra soave...
</p>

<p>
Poi, lentamente, la sazietà, la noia, il disamore. Quante
lacrime le aveva egli fatte piangere! Quante ore di sconforto
aveva portate in quella casa, dove adesso tornava,
sopraffatto egli pure da una di quelle tempeste che soverchiano
il cuore...
</p>

<p>
Ell’aveva ora qualche capello bianco; però non si tingeva,
per onestà forse o forse per disattenzione. Ma egli
ne aveva rabbrividito qualche volta nel baciarla. E, se non
poteva nascondersi l’evidenza di quello sfiorire, il doverlo
sopportare in silenzio talvolta gli eccitava nello spirito un
<span class="pagenum" id="Page_363">[363]</span>
rancore ingiusto contro di lei. Nel ridere, la sua bocca
un po’ sciupata, i suoi occhi un po’ stanchi, s’increspavano
di leggerissime rughe; intorno alle sue narici estremamente
fini, e nel cavo degli occhi, sotto il mento, intorno
alle vertebre del collo, si raccoglieva talvolta una
indefinibile ombra, quell’ombra delle cose che stanno per
mutar forma, che già furono belle ed accennano a finire.
Ma egli non poteva dirle che sentiva il freddo di quelle
ombre, nè dirle che, pur tacendo, gli salivan talvolta fino
all’orlo della bocca certi acutissimi scherni...
</p>

<p>
Ell’aveva conservata un’ossatura da signorina; le sue
braccia nude, nell’avvincersi a lui, sapevano ancor fare
quel nodo lento e forte che fanno le braccia delle amanti
giovini; ma il seno fiacco le s’inaridiva; la sua pelle,
fattasi quasi opaca, non tramandava più quell’odor lussurioso
che la donna sparge fra le coltri quand’è nel suo
fiore. Egli doveva qualche volta chiudere gli occhi e sognare
un’altra carezza, un altro amore, anche di strada,
ma sul quale non fosse caduta la sottile cenere del tempo.
</p>

<p>
E come confessarle: «Non te bacio col mio tepido
bacio... non te, ma la giovinezza d’un’altra, e mi riscaldo
nel calore d’un’altra e bevo su la bocca d’un’altra questa
voluttà che ti simulo...» Come dirle una simile cosa?
</p>

<p>
E però metteva nel saziarla una specie d’involontaria
crudeltà, poichè in lei rimaneva la febbre, il desiderio più
giovine degli anni, la voglia inestinguibile in tutte le creature,
di piacere ad un’altra, di ricevere da un’altra il piacere.
In lei rimaneva il triste furore della passione, come
un bócciolo ancor verde sopra una pianta che vada sfiorendo;
e qualche volta, sotto l’ombra della sua fronte
chinata, ella pareva guardarlo con infinita malinconia.
</p>

<p>
C’è un momento nella vita della donna, in cui tutte le
virtù che sono state o che potevan essere nel suo cuor
femminile par si radunino insieme per comporre una fedeltà
unica, una sola poesia. Ed è allora che nel suo amore
pénetra un senso vago di maternità, si fonde una tenerezza
sororale, nasce un bisogno di proteggere, di consolare, di
porgere aiuto, come se nel suo cuore di amante vivesse
insieme la casta misericordia d’una suora di carità.
</p>

<p>
Ed è forse l’estrema, involontaria civetteria, della quale
<span class="pagenum" id="Page_364">[364]</span>
si orna la donna, l’ultimo abito che si presceglie e con il
quale cerca di piacere. Nel suo commiato dell’amore, che
in fondo è per la donna tutta la storia della sua vita, ella
vuol essere più bella che può.
</p>

<p>
Due giorni per lei non saranno dimenticabili nella sua
fedele memoria — il più voluttuoso ed il più triste: quando
sentì per la prima volta il desiderio d’un uomo tremare
dietro il lieve muoversi della sua gonna, e quando, in un
bacio dell’ultimo amante, s’accorse irremissibilmente che
non sarebbe amata mai più.
</p>

<p>
— Clara!
</p>

<p>
Ella entrò nella sala con quel suo passo che non faceva
rumore.
</p>

<p>
Soffocata dalla commozione, percossa dallo stupore, non
disse parola e restò perplessamente a guardarlo.
</p>

<p>
Dov’era stato? che aveva fatto? quale terribile avventura
aveva così travolta la sua vita? Non era più il medesimo,
quegli che tornava; non lo riconosceva più.
</p>

<p>
Tutto questo ella pareva esprimere con uno sguardo
solo. Talvolta, fra due che s’incontrano, vi son tante e così
terribili cose a dirsi, che le parole, tutte le parole, sembrano
quel che sono in verità: segni troppo incapaci di
esprimere il colore dell’anima nostra. Ed allora si parla
solo quando ci si è già del tutto compresi, quando la
confessione è già passata dall’uno all’altro, mutamente, e
mutamente ha devastate le anime.
</p>

<p>
Un lungo silenzio pesò fra loro, anzi una specie di concitazione
così forte, così lucida, che a vicenda potevan leggersi
nel volto i loro inconfessabili pensieri.
</p>

<p>
Poi Arrigo si lasciò cadere sopra una poltrona.
</p>

<p>
— Sono stanco... — mormorò, e con le due mani si
coverse la faccia.
</p>

<p>
Ella ebbe la bontà suprema di sorridergli, pur nello
strazio che dentro la esagitava; e venutagli più vicina, con
una mano gli carezzò i capelli come faceva di consueto.
</p>

<p>
Egli prese la sua mano, al polso, e la baciò.
</p>

<p>
Non aveva mai pianto; in quelle lunghe settimane di
tormento, mai la dolcezza consolatrice d’una lacrima gli
era salita fino alle aride ciglia. E in quel momento, dal
suo più profondo essere, sotto la carezza di quella mano
<span class="pagenum" id="Page_365">[365]</span>
timida, sentì qualcosa commuoversi dentro l’anima che
non era più disperazione, che non era più furore, ma una
voglia d’esser debole, d’esser umile, d’esser buono, quasi
di comunicare a lei tutto il male che aveva sofferto, quasi
dirle: «Aiútami! guarda nel mio dolore, lasciami piangere,
vicino a te...»
</p>

<p>
E dagli occhi riarsi le lacrime caddero, infrenabili.
</p>

<p>
Tacendo, ella si piegò, si pose a ginocchi davanti alla
sua poltrona, mise la fronte contr’una sua spalla e rimase
ferma. Così lo ascoltava piangere, in silenzio, con una
specie di religione, trattenendo a forza le sue lacrime,
poichè le parve che il suo proprio dolore non dovesse
nemmeno aver luogo vicino al dolore di lui.
</p>

<p>
Lontana, troppo lontana, ricomparve ad entrambi negli
occhi la loro storia d’amore. Ed in quell’ora in cui si sentivano
per sempre divisi da un ostacolo maggiore di tutte
le volontà, l’uno e l’altra provarono ancora il conforto di
affacciarsi uniti sopra quella vacuità incolmabile, di fondere
il loro spavento insieme, di guardare con occhi fraterni
la loro morte interiore.
</p>

<p>
Ella gli passò le mani sul volto, pianamente, come per
riconoscerlo, come per cancellarvi le traccie dei dolori
patiti; e lo guardava con gli occhi asciutti, fermi, ove
splendeva un’infinita bontà, una disperazione infinita. Ella
non poteva dimenticarsi d’averlo un tempo veduto, bello
e forte, con la bocca un po’ dura, che si contraeva sotto
il morso della volontà, nè dimenticare quegli occhi suoi,
così lucidi, che parevano pieni di sole...
</p>

<p>
— Sono stanco, — egli ripetè ancora una volta, girando
intorno lo sguardo con smarrimento, forse per riconoscere
quella stanza, che gli era tuttavia familiare.
</p>

<p>
— So tutto... non parlare... ho compreso tutto... — ella
rispose pianamente, quasi con paura, fra una carezza ed
un bacio.
</p>

<p>
— Veramente?... — balbettò egli; — sai veramente
ogni cosa?
</p>

<p>
E Clara, senza battere le ciglia, lo ravvolse in uno sguardo
d’amore, che pareva gli offrisse con umiltà il suo perdono
di sorella e d’amante.
</p>

<p>
— Sì, — ella rispose con una voce spenta; — sì, mio
<span class="pagenum" id="Page_366">[366]</span>
povero amico. Ed è forse troppo tardi perchè io possa fare
qualcosa per te.
</p>

<p>
Lasciava cader le parole con una specie d’infrenabilità,
come fosser lacrime; fra l’una e l’altra metteva i battiti
del suo cuore.
</p>

<p>
— Ma quello che non so, — riprese, — è dove sei stato
finora, dove sei fuggito, che hai fatto?
</p>

<p>
Egli diede una grande risata, stridula, disperata, che
suscitò in quel silenzio un’eco sinistra, e parve il riso implacabile
d’un’anima gonfia d’odio contro sè stessa. Poi,
di scatto, sorse in piedi, spingendo indietro la poltrona, e,
fermo davanti a lei che rimaneva inginocchiata:
</p>

<p>
— Non hai orrore di me? — chiese, fissandola.
</p>

<p>
Clara gli sollevò nel viso gli occhi mansueti:
</p>

<p>
— Povero mio amore... — gli rispose con dolcezza; e
si levò.
</p>

<p>
— Non ti faccio orrore, dimmi?
</p>

<p>
— Dolore mi fai, disperazione mi fai... Non altro. Io sarò
sempre la tua amica e non ti devo giudicare, io.
</p>

<p>
Egli abbassò la fronte, con vergogna.
</p>

<p>
— L’ami? — ella fece, così piano che appena si udì.
</p>

<p>
E tremava. Ma egli scosse la testa con un moto ruvido
e non volle rispondere.
</p>

<p>
— La mia vita è morta, — disse. — Ho tutto perduto
in un giorno; tutto. Vivo in una specie di vertigine. Son
venuto da te, perchè sei il mio ultimo rifugio. E pensavo
che anche tu mi avresti respinto.
</p>

<p>
Poi gli salì un rimorso fuggevole dal fiore dell’anima:
</p>

<p>
— T’ho fatto piangere molto, non è vero?
</p>

<p>
Ella rispose:
</p>

<p>
— Che importa?
</p>

<p>
Allora si risovvenne d’essere donna, d’aver tuttavia
qualche grazia nella sua consumata persona, di potergli forse
dare un conforto parlandogli con la sua voce più morbida,
lasciandolo discorrere della sua pena; e gli si fece presso,
gli posò le mani su le spalle con un atto debole e dolce:
</p>

<p>
— L’ami ancora? — domandò. — L’ami ancora molto?
</p>

<p>
— Con furore! con furore! — gridò egli, senz’alcuna pietà.
</p>

<p>
Ella si ristrinse nelle spalle, per dominare un tremito
che l’assaliva.
</p>

<p>
<span class="pagenum" id="Page_367">[367]</span>
</p>

<p>
— Raccóntami... — fece, con la estrema curiosità del
suo tormento. — A me puoi dire tutto, se questo ti fa
bene. Io non sono più nulla, tranne che la tua amica...
Raccóntami...
</p>

<p>
— Sì? — egli fece, guardandola; — vuoi?
</p>

<p>
Ma improvvisamente ebbe un gesto d’ira:
</p>

<p>
— È inutile! — gridò. — Ora non c’è più rimedio.
</p>

<p>
— Non è inutile, — diss’ella, tentata forse dal gran
dolore che ne avrebbe. — Non è mai inutile raccontare
quello che ci fa male.
</p>

<p>
— Poichè, infatti, era la mia sorella!... — egli esclamò
cupamente, quasi parlando a sè medesimo. E disse tre
volte queste parole: «la mia sorella», come se trovasse
un’acre sapore nell’orribile nome.
</p>

<p>
Poi le parole gli fluirono disordinate, angosciose:
</p>

<p>
— Non è stata mia! Non ho avuto abbastanza coraggio
perchè fosse mia! Lo sapevi?
</p>

<p>
— No, — ella rispose impallidendo.
</p>

<p>
Il fratello di Loretta riprese:
</p>

<p>
— Un giorno, senza ch’io me ne rendessi conto, mi si è
attorcigliata intorno al cuore come un nodo vivo e soffocante;
un giorno, senza che l’avessi pensato mai, la tentazione
mi si è presentata, nuda, folle, terribile, nello spirito,
e da questo fantasma non ho avuto più pace. Quando
passava, tremavo; la sua voce mi faceva male; l’odore
della sua persona, lo sentivo anche di lontano, la notte, il
giorno, sempre, su tutte le cose. Nel guardarla, i miei occhi
la svestivano; quando mi coricavo, era fra le mie
braccia, nel mio letto, coricata. Questo male venne a poco
a poco, insidiosamente, come un veleno ch’io respirassi
dal suo medesimo respiro.
</p>

<p>
Ed era lei che mi si offriva. Nella sua verginità, piena
di nervi, piena d’impazienze, mi porgeva sotto le labbra
questo cálice, in cui dovevo non bere. Lo faceva naturalmente,
come si offre un sorso a chi abbia sete. Non volevo
cedere, ma sentivo che prima o poi questa orribile sete
mi avrebbe vinto. È stata una pazzia, che mi è salita lenta,
inguaribile, nel cervello. Non devi, anzi, nessuno deve
condannarmi. La volontà è un’arma troppo fragile per
combattere queste orrende passioni.
</p>

<p>
<span class="pagenum" id="Page_368">[368]</span>
</p>

<p>
Sai: veniva nella mia casa; qualche volta si svestiva, lasciava
nell’aria, su tutti gli oggetti, un odore incancellabile
di sè. Anch’ella soffriva del mio stesso desiderio, e
questo appunto m’ubbriacava. Eravamo in due a chinarci
sopra un pericolo; lei ridendo, io tremando; e c’era una
forza che mi tratteneva, non saprei quale, ma una forza
invincibile.
</p>

<p>
Con la sua bocca bella mi parlava, m’accarezzava, piangeva,
mi si offriva, ed io non potevo saziare nè lei nè
me. Tutte le lascivie che non avevo immaginate per alcuna
donna, le pativo per lei nel mio nascosto pensiero.
Quando eravamo soli, mi pareva che intorno a noi roteasse
tutto un mondo di cose vertiginose... Ma perchè
vuoi che ti racconti? — Si fermò affannato, quasi pentito,
e súbito ricominciò:
</p>

<p>
— Un altro l’amava, od almeno voleva possederla. A
poco a poco son divenuto anche geloso, terribilmente geloso.
Non dipendeva che da me l’appagarmi, eppure non
potevo! C’era uno spavento, che so? un terrore, qualcosa
fra me e lei... ombre, fantasmi, ch’ella non vedeva. Io sì:
terribili! Mio padre qualche volta... ed ancor più la mia
carne stessa, che non poteva contaminare la sua. Perchè?...
Lo sai tu il perchè?
</p>

<p>
Clara lo ascoltava, up po’ ansante, un po’ curva, senza
battere le ciglia, senza muovere la bocca, incatenata, affascinata.
</p>

<p>
— Lo sai? No, tu neppure non sai dirmelo. Bisognava
osare. Adesso è troppo tardi; un altro me l’ha presa...
è tardi! Mi amava: non mi ama più. Si è data, con gioia
forse, perchè io l’avevo tormentata, e perchè sono stato
anche vile: sono fuggito, lasciandola sola. Ho lottato
contro di me, contro di lei, con un eroismo inutile. Bisognava
osare. Invece che ho fatto io? L’ho spinta con le
mie braccia nelle braccia d’un altro. Li ho lasciati fuggire,
intendi? fuggire insieme...
</p>

<p>
Egli fece una lunga pausa, perchè l’affanno lo soffocava;
poi ricominciò: — Un giorno, mi ricordo, è venuta
nella mia casa, e si è spogliata. Non dimenticherò mai
quella prima volta che vidi le sue spalle nude. Ed anche
una certa notte non dimenticherò, quando eravamo in un
<span class="pagenum" id="Page_369">[369]</span>
letto, nel medesimo letto, insieme, ed ella mi carezzava
con tutta la sua persona profumata, mi avvolgeva, mi tormentava,
si attorcigliava contro me con tutta la sua
gioia, con tutto lo spavento che può essere nel primo desiderio
d’un’amante. Ma, invece di prenderla, invece di
concedere a lei ed a me questa felicitò orrenda, sai che ho
fatto io?... Sono fuggito. Uno spettro mi ha cacciato indietro,
afferrandomi alla gola; uno spettro scarno e livido,
che vedrò sempre nella luce della mie pupille, finchè io
viva: — mio padre. Sono fuggito lontano, all’impazzata, in
cerca d’una liberazione. Mi odiavo, sentivo di me lo spregio
che si può avere della bestia più immonda, ma non potevo
non amare lei. Questo desiderio mi veniva dietro, fischiando,
come un agile serpente. Ho tutto scordato, fuorchè
lei: ho rotta la mia vita irremediabilmente, son pieno
di rimorso, ne trabocco... e pure non posso vincere la mia
colpa, non so concepire altra passione al mondo che il desiderio
di possedere lei...
</p>

<p>
Fece un’altra pausa, e si piegò su sè stesso come un
uomo ferito nel petto, che voglia contenere la morte. Indi
ricominciò:
</p>

<p>
— Vedi? un altro me l’ha presa! C’è ora chi può dirle:
«Sei mia.» Un altro le dorme vicino, la gode, la bacia.
Ormai tutti lo sanno e se ne parla fino per istrada. Ebbene,
che fa? Ne ridono... Che fa? Mi chiudono le porte in faccia
dappertutto, mi dileggiano, mi respingono... Che fa? Che
fa? Lei sola è colpevole di tutto questo, ma l’amo ancora,
e più ancora, sempre più... Forse l’amo con odio, ma il
mio odio è così bello e così pieno d’inesorabilità, che deve
ancora chiamarsi un terribile amore. Vedi, son pieno di
rimorso, e forse ti faccio soffrire, ma lo dico a te per la
prima, a te sola... Farle male voglio, anche se grida!...
Berle tutto il fiato in un sorso, appagare il mio peccato
fino alla sazietà... E dopo? Non importa! Anche se questo
mi costasse la vita, che fa, Clara, che fa?...
</p>

<p>
Nella piccola sala, piena di quella voce sorda, un occhio
di sole si mise a scintillare sopra una scatola d’argento.
</p>

<div class="chapter">
<p><span class="pagenum" id="Page_370">[370]</span></p>

<h2>IX</h2>
</div>

<p>
Faceva una notte di stelle nella piena estate; Lazzara
era uscita in cerca di lucciole, e tornava portandone assai,
racchiuse in una prigione fatta col suo grembiule
riverso.
</p>

<p>
Amava le lucciole, la libertà, i campi; era selvaggia
come i suoi capelli, ch’eran d’un biondo pallido, soffusi
d’un colore di cenere spenta.
</p>

<p>
— Molte ne ho prese! — gridò verso la piccola veranda. — Guardate,
signora: splendono!
</p>

<p>
Lora s’affacciò al terrazzuolo e rispose alla fanciulla: — Vieni
su.
</p>

<p>
Ella corse per i dieci gradini con una leggerezza di gatta
selvatica, venne davanti alla sua signora e disse:
</p>

<p>
— Guardate.
</p>

<p>
Aperse il grembiule di colpo, e le lucciole, tornate libere,
volaron via sguinzagliandosi, tremule, come fuochi
fatui, nella notte piena di stelle.
</p>

<p>
Risero entrambe d’un riso chiaro, che squillò dal terrazzo
carico di vanzianelle sopra il silenzio del giardino
fragrante di póllini maturi.
</p>

<p>
Un lume velato ardeva sopra un tavolino di giunchi;
torme di moscerini aliavano per intorno, bruciacchiandosi
le ali, seminando il chiaro tappeto d’innumerevoli agonie.
Loretta, per aver fresco, s’era messa una vestaglia scollata,
in fil di lino. Noiata e stanca, dopo la cena solitaria,
non si era sentita la voglia nè di uscire a piedi per i sentieri
dei vigneti, ove pesava la vendemmia, nè di correre
per le strade maestre, bianche di polvere, tra le infinite
messi cariche di frumento, al trotto dei due polledri sauri
che Rafa le aveva noleggiati presso un vetturale di que’
dintorni. Ma invece, la sera dolce, inebriandola a poco a
poco, l’aveva lentamente addormentata su la poltrona di
<span class="pagenum" id="Page_371">[371]</span>
vimini, presso il lume velato, fra i giornali d’illustrazioni e
di mode, ch’eran scivolati a terra in disordine mentr’ella
si addormentava.
</p>

<p>
Col suo grido Lazzara l’aveva ridestata; ed ora stavano
entrambe a guardar le lucciole, che volavano via spegnendosi
a poco a poco, nel buio, come lucígnoli deboli
sotto il vento.
</p>

<p>
Nell’aria ferma, poco più su che le cime degli alberi, il
calor del giorno pareva esser rimasto sospeso come un
gonfio lenzuolo pressochè invisibile; tutto, a perdita d’occhio,
pareva sopraffatto ed esausto per la fatica enorme
dell’estate.
</p>

<p>
A quell’ora, nella villetta, nella casa rustica del giardiniere,
nel villaggio poco lontano, i contadini, gli artigiani,
dormivano con serena pace; non si udiva che la
cantilena lentissima d’una donna, la quale forse ninnava
il suo bimbo.
</p>

<p>
Quando l’ultima lucciola si spense, laggiù, dentro un
cespuglio, Loretta disse a Lazzara:
</p>

<p>
— Dove sei stata?
</p>

<p>
— Nei campi.
</p>

<p>
Ed aveva su la gonna infatti qualche fil di fieno.
</p>

<p>
Certo se n’era andata in cerca di lucciole, per trovarsi
fuori dal cancello con Benedetto che l’aspettava; poichè
Benedetto era un bel giovine e le faceva la corte. Ecco,
era tornata con le sue lucciole, co’ suoi capelli sempre
spettinati, ed alla cintura portava un garofano rosso che
prima era stato all’occhiello del suo galante.
</p>

<p>
— Questa sera non verrà il signore? — domandò Lazzara.
</p>

<p>
— Non verrà. Almeno ha detto che non verrà, — Loretta
rispose.
</p>

<p>
A Villa Giuliani quella sera si dava un pranzo e Rafa
era costretto a rimanersene in famiglia, dove le sue troppo
frequenti assenze, le notti passate fuor di villa ed i mormorii
del vicinato avevano già fatto nascere qualche malumore.
</p>

<p>
— A meno che non venga più tardi, — fece Lazzara; — magari
dopo la mezzanotte, come sabato scorso.
</p>

<p>
— Può darsi, — rispose Loretta. Ed affacciatasi al terrazzuolo,
<span class="pagenum" id="Page_372">[372]</span>
guardò con uno sguardo errante la fantastica
notte, simile quasi ad una bellissima donna ignuda, che
ricurva su lo specchio della terra si andasse lentamente
pettinando le lunghe sue treccie nere, cosparse d’una polvere
d’oro che scintillava e tremava come un denso pulviscolo
di stelle.
</p>

<p>
Eran diventate amiche durante quelle poche settimane,
poichè l’età le univa e qualcosa forse di concorde nel dissimile
cuore. Lazzara si occupava di governar la casa, ripuliva,
rassettava, ricuciva, dava di mano alla cuoca, faceva
un po’ di stiratura; ma quantunque non avesse che
un semplice abito nero e tutta l’eleganza sua fosse ne’
grembiuli fini, questa graziosa villanella era quasi una signorina,
una signorina molto strana.
</p>

<p>
E Loretta l’amava; nelle calme ore d’ozio si tenevan
compagnia; discorrevano insieme, a lungo, di cose lievi,
lievi come le farfalle.
</p>

<p>
Lazzara era la figlia spuria d’una donnaccia del paese,
nátale da un amore di strada maestra, fra le calde vendemmie.
Costei beveva e la picchiava. Un giorno scomparve.
Dissero che fosse andata in città a prostituirsi nella
mala vita, e più da quel tempo non la si rivide. Allora
Lazzara divenne la più trista e lacera monella che fossevi
nel villaggio. Da principio il parroco, un buon vecchio
prete, ch’era venuto ai settant’anni senza mai peccare, se
l’era tolta seco per far opera di carità e voleva educarla
come una figlia; ma non potendola frenare, l’aveva messa
in convento. Dal convento era fuggita per un ismodato
amore di libertà; e non s’era saputo più nulla di lei, finchè
un giorno l’avevan riveduta nel villaggio, e diceva
d’aver fatto molto cammino, a piedi, solo per rivedere il
suo vecchio prete, che da qualche mese appunto avevano
condotto a sepoltura.
</p>

<p>
Adesso aveva più che vent’anni; era bella, era selvatica,
e lavorava e le facevan la corte.
</p>

<p>
— Non dormirete, signora? — domandò Lazzara, vedendo
che Lora, taciturna, stava con i due gomiti sul davanzale
del terrazzo e guardava nella chiara notte, un
po’ ebbra di quella solitudine.
</p>

<p>
<span class="pagenum" id="Page_373">[373]</span>
</p>

<p>
— Dormirò più tardi, — rispose; — ancora non ho sonno.
</p>

<p>
Si rivolse dalla piccola veranda e tornò sulla poltrona
di vimini, presso il lume velato.
</p>

<p>
Un filo d’aria, pur lieve, non moveva le foglie del giardino;
le stelle rossastre parevano mandar su la terra un
disperato calore.
</p>

<p>
— E tu hai sonno, Lazzara?
</p>

<p>
— L’estate io non dormo che poco, e male, perchè i
sogni che faccio mi túrbano.
</p>

<p>
— Raccóntami: quali sono i tuoi sogni?
</p>

<p>
— Son molti e sono pieni di miracolo, signora. Talvolta
sogno l’altro mio viaggio, quel lungo viaggio che dovrò
fare, assai lontano di qui.
</p>

<p>
— Dunque pensi che ripartirai, Lazzara?
</p>

<p>
— Certo ripartirò. Mi piace la strada, il fiume, il vento;
mi piace ogni cosa che va lontano.
</p>

<p>
Lora si sdraiò nella poltrona con indolenza, rovesciò il capo
all’indietro, sul cuscino, ed in quella penombra i suoi capelli
chiari le mettevano intorno alla fronte una specie d’aurora.
</p>

<p>
— Sei stata in convento, non è vero? — domandò alla
fanciulla.
</p>

<p>
— Sì, signora; più di quattro anni.
</p>

<p>
— E ne sei anche fuggita, mi hanno detto.
</p>

<p>
— Sì, una bella notte che non dimenticherò.
</p>

<p>
— Raccóntami ancora di te, Lazzara. Non ho sonno ed
amo ascoltare i tuoi racconti.
</p>

<p>
La fanciulla si accovacciò a terra sopra una stuoia,
contro le ginocchia della sua padrona, con la pigrizia d’un
bell’animale selvatico e docile.
</p>

<p>
Poi si mise a raccontare...
</p>

<hr class="tbs">

<p>
Raccontava le preghiere fervide, le canzoni un po’ lente
che intonano in coro le monache dalla voce cristallina, e
il fumo gonfio degli incensi tra gli altari bianchi di gigli,
nei mattini di primavera. E poi, quando il suo fervido
cuore, nella cella rigorosa, nei cortili pieni di sole, al di
là dalle nude muraglie, risognava l’aperta infinita campagna,
ove sono i fiumi dalla corrente limpida, i boschi
odorosi di timi e di résine, ove sono i frutteti e le vigne, le
messi che ondeggiano, il vento e la libertà.
</p>

<p>
<span class="pagenum" id="Page_374">[374]</span>
</p>

<p>
E la rivide, la campagna immensa, e vi si mise a correre,
libera, sola, con il cuore che le cantava, in una notte del
mezzo Aprile.
</p>

<p>
Aveva risoluta la fuga. Era desta, in un chiarore di stelle,
nel silenzio altissimo del monastero, sola, con quel Crocifisso
di ferro che dalla nuda parete, immobile e pur vivo,
la guardava. Passavan nel cielo, davanti alla sua cella,
certe continue vampe di chiarità, quasi tangibili, come
fiumane traverso lo spazio, e v’era una chitarra che sonava,
lontana continua, straziante allegra, come un dolore che
volesse ridere, come un riso che finisse in lacrime, forse da
una finestra senza sonno, forse da un ballo in un cortile...
</p>

<p>
E si levò. Scese. Le grandi ombre del colonnato la inseguivano
come fantasmi enormi che non facesser rumore.
Poi vide nell’ombra due luci, due scintille di fosforo,
ferme, che l’impaurirono. Si nascose tra le colonne,
strisciò luogo un andito, passò un cortile, giunse nell’orto,
si aggrappò ad un cancello, s’inerpicò per un albero, fin
sopra il ciglio del muro. E di là vide una fila di case
addormentate, con un fioco lume che pendeva da un fil di
rame, fra due muri, oscillando; poi vide la campagna, l’infinita
libera campagna, simile quasi ad un mare, in quelle
bianche fiumane di luce che sopra lei spandeva la navigante
luna.
</p>

<p>
Allora, d’un tratto, fragile com’era, paurosa com’era, si
fece il segno della croce, e si lasciò cadere...
</p>

<p>
Correva, correva, parendole di volare, buttandosi tutta
viva negli odori della notte primaverile, lasciandosi dietro
un solco nell’erba rugiadosa, bevendo il vento che le passava
tra i capelli e li scioglieva stupendamente, facendoli
nella corsa ondeggiare come una bella criniera.
</p>

<p>
Camminò. Le messi abbondavano di spiche mature, le
viti pendevano da un albero all’altro, quasi bianche di
grappoli in fiore. Passò prati, campi, orti, seminagioni,
frutteti; e come in sogno rivide allora fiorir le stagioni,
che da tanti anni non vedeva più; rivide la primavera
odorosa di fiori, satura di linfe, chiassosa di nidi, limpida
di ruscelli, gaia di canzoni; l’estate adorna di pannocchie
d’oro, dal cartoccio stridente, con le sue sterminate
<span class="pagenum" id="Page_375">[375]</span>
messi un po’ curve per la ricchezza dei frumenti,
ed i covoni e le biche su l’aie scintillanti, ed i bubbolìi
freschi dei fonti nell’ora meridiana, ed il guizzo della
falce nitida, che va, che va, stanca e senza posa, come una
distruzione lenta. Poi sognò dell’autunno, con le sue clamorose
vendemmie, dell’inverno, con la sua squallida neve...
</p>

<p>
Camminò. Si mise per lungo un ruscello, che scendeva
con una musica lieve, inchinando l’erbe al suo passare,
giocando nel suo lesto correre con la scherzosa luna. E
le pareva che il ruscello cantasse, piano, per lei sola, una
bella canzone: «Séguimi, o tu che vai per tutta la notte
senza conoscere la tua strada. Io pure, come te, non conosco
la mia meta lontana. Vedi: trascorro e brillo. M’accompagna
il chiaror della luna e faccio un lieve romore. Séguimi, o
tu che vai per la notte senza conoscere la tua strada.»
</p>

<p>
Camminò. Il ruscello mormorava per lei sola il suo canto
notturno; ella ne seguiva la sponda, quasi correndo, e trasognata.
Era, nel mezzo Aprile, la notte più stellata. Pareva
che ogni stella avesse un’ala invisibile o che un vento
leggero, passando, le facesse tremare. E più ella fissava
nel cielo i suoi occhi sperduti, più infinitamente vedeva
nascere stelle. Ad ogni battito d’occhio alcuna spariva:
era un mondo distrutto, un atomo di luce distrutto, non
appariva più.
</p>

<p>
Camminò. Il ruscelletto passava sotto piccoli ponti, faceva
cascatelle, muoveva i canneti; limpido e lento, fiancheggiava
una strada, un podere, una casa; entrava nei prati, pareva
perdersi: ricominciava. Lontano, all’orizzonte, con
indistinte ombre ventose, apparivano le foreste. Ora cominciò
ad abbaiare un cane, ed un altro rispose, più lontano,
poi un altro ancora, e quei laìti lugubri empirono
la notte serena. Fra i grandi alberi tutte le ombre avevano
apparenze umane; s’udivan strepiti nel buio, come di gente
che sbucasse dai rami, e le pareva di sentirsi ghermire.
Poi, nell’alto fogliame, intese un frastuono, quasi un tonfo,
come d’immense ali che calassero giù... Ed era un gufo,
o molti, una civetta, o molte, che si misero a cantare la
morte. Il ruscello scomparve, si cacciò sotto la terra, nel
buio. Ed ella andava, andava, andava, più tra le siepi,
<span class="pagenum" id="Page_376">[376]</span>
più tra le macchie, più tra le forre, toccata in faccia dal
vento di quelle ali enormi, perseguitata da quei canti funebri;
poi le piombarono tutti addosso, gufi e civette, per
ucciderla, per coprire il suo corpo morto con un lenzuolo
d’ali immonde... Alla fine, quando l’ebbero atterrata, soffocata,
uccisa, le si misero tutti all’intorno, in cerchio, immobili,
senza più cantare, simili ad un tribunale di spettri, e
stettero a fissarla dai grandi occhi rotondi, fermi, che bruciavano
come fiamme di fosforo nella spaventosa oscurità.
</p>

<p>
Quando riaperse gli occhi, dai pertugi della foresta brillava
su l’erba il sole mattutino; l’odor selvatico dei timi
profumava la terra umida; le capinere del bosco trillavano
a voce spiegata...
</p>

<hr class="tbs">

<p>
Lazzara tacque. Laggiù nel giardino, tra il folto, avevano
entrambe inteso un rumore. Ascoltarono.
</p>

<p>
La notte folle sperperava le sue ricchezze inestimabili,
vuotava i suoi tesori di stelle, rovesciava i suoi forzieri
traboccanti nella profonda immensità; erano collane favolose,
che si spezzavano e rotolavano per l’infinito, corrusco
di mille arcobaleni; eran diademi fatti con milioni d’astri,
che si rompevano in frantumi e scorrevano tra fiumane
di etere fosforescente; erano stelle, stelle senza numero,
disseminate nel curvo spazio, che la folle notte rovesciava
in una conca scintillante.
</p>

<p>
Ascoltarono, più attente.
</p>

<p>
— Nulla, — disse Loretta; — è nulla; continua.
</p>

<p>
Accovacciata su la stuoia, tenendo fra le mani congiunte
le ginocchia pigre, gli occhi un po’ spersi nell’incantesimo
della notte d’estate, un sorriso appena visibile su le rosse
labbra, Lazzara ricominciò.
</p>

<p>
... e diceva, battendo agli usci, cantilenando sopra un’aria
imparata nel convento:
</p>

<div class="poem"><div class="stanza">
<p class="i01">Date un pane, buona gente;</p>
<p class="i01">nel mio sacco non rimane</p>
<p class="i01">più niente...</p>
<p class="i01">Buona gente, chi mi fa</p>
<p class="i01">per l’amore del Signore</p>
<p class="i01">la carità?</p>
</div></div>

<p>
<span class="pagenum" id="Page_377">[377]</span>
</p>

<p>
E così, camminando e mendicando, giunse ad un paese
che stava sul declivio di montagne gigantesche, e brillava
di fiumi scintillanti, ed era tutto imbevuto di primavera
come un roseto in pieno fiore.
</p>

<p>
Ad un casolare, certa donna le parlò:
</p>

<p>
— Come ti chiami?
</p>

<p>
— Lazzara.
</p>

<p>
— E che hai fatto sinora?
</p>

<p>
— Nulla: ho camminato.
</p>

<p>
La donna stette un attimo pensierosa, poi disse:
</p>

<p>
— Entra.
</p>

<p>
Così la presero per il tempo della mietitura.
</p>

<p>
Un giorno, nella grande ora meridiana, ella stava
sdraiata sopra un mucchio di fieno, tra due siepi cariche di
frutti rossi, all’ombra d’un gelso basso e contorto. Di là
dalla siepe correva la strada maestra, tutta polvere e sole,
tra le fratte arsicce che avvampavan di selci vive e di
ginestre in fiore. Venne a passar di lì Cardo, il pastore,
che spingeva con la canna la sua mandria lanosa. Una
vasta nube di polvere oscillava lungamente sopra la strada
prima di posarsi dietro il lor passare; un cagnaccio di pel
fulvo, con la coda mozza, si lanciava ringhiosamente contro
quelle che disarmentavano. Cardo era un ragazzotto di
spalle robuste, con una testa massiccia, crespa di capelli
nerissimi, ed aveva il colorito bruno delle ghiande mature.
Dai calzoni di frustagno rimboccati a mezzo il polpaccio
gli uscivan le gambe, aride, nere, quasi lucenti; i piedi,
opachi di polvere, si muscolavano con solidità nelle sue
dure caviglie di camminatore.
</p>

<p>
Egli guardò sopra la siepe, vide la fanciulla giacere sul
fieno, fece una smorfia e rise forte.
</p>

<p>
— Buon dì!
</p>

<p>
— Buon dì.
</p>

<p>
— Fa sole...
</p>

<p>
— Che sole!
</p>

<p>
Cardo fermò la mandria in un pratello e si misero a
merenda insieme. Sul fieno, ella stava con la pigrizia d’una
gatta snella e indolente.
</p>

<p>
Allora egli tolse dalla sacca un mezzo pan nero, un po’ di
<span class="pagenum" id="Page_378">[378]</span>
formaggio, una manata di ciriege, e venne a sdraiarsi vicino
a lei. Si guardarono in faccia e risero. Entrambi,
senza saperne il perchè, risero.
</p>

<p>
— Fa sole...
</p>

<p>
— Che sole!
</p>

<p>
— Già, e non piove...
</p>

<p>
Ella prese tre ciriege, unite per il picciuolo, e stesa
com’era se le portò alla bocca. Un rivoletto sanguigno
le corse giù per il mento. Guardava lui, che la guardava.
Era scalza ella pure, con le braccia mezzo nude, con qualche
fil di fieno tra i biondi capelli arruffati, che mandavan
riflessi brillanti e bui. Così giacendo, formava un solco
profondo nel fieno soffice; la sua gagliarda persona tramandava
un odor di selvatico.
</p>

<p>
Ma egli non rideva più: si fece scuro, e, come sentendosi
pungere da non so quale molestia, ogni tanto, poichè
stava prono, col dorso dei piedi scalzi batteva la terra,
ma forte.
</p>

<p>
Non un rumore di gente, o d’animali o di cose, non un
correre d’acque, non un tremar di foglie; non altro che
un gridìo di cicale, ma così tenace, fermo, continuo, che
pareva stranamente fondersi col silenzio ed essere il silenzio
stesso.
</p>

<p>
Ella era scalza, ella pure, — e se ne rammentava. La
gonnelletta corta, rattoppata, non le scendeva oltre i ginocchi;
tra quel fieno, qualche fil di paglia la pungeva
nel polpaccio; il suo polpaccio era grasso, tondo — e se
ne rammentava.
</p>

<p>
— Che avete, Carlo, a fissarmi così?
</p>

<p>
Allora egli strisciò carponi, sui gomiti, e standole più
presso, cominciò a fiutarla con un semiriso d’ubbriachezza,
come chi fiutasse a lungo la fermentazione d’un
tino di mosto.
</p>

<p>
Era un pomeriggio d’estate, pieno d’iracondia, implacabile,
rosso come una fucina rovente, per quel sole che
tutto lo incendiava. Ed ella si sentì, tra quel fieno, più nuda e
più supina che se fosse adagiata sopra la sua coltre. Sentendosi
bella, ebbe vergogna di sè. C’erano intorno sciami
di zanzare, che a lei pareva mandassero un gran romore;
<span class="pagenum" id="Page_379">[379]</span>
ed erano forse le cicale, quelle strepitose cicale, che la
stordivano così.
</p>

<p>
Poi si misero entrambi a ridere, su la bocca l’un dell’altra,
ma d’un riso sciocco. Egli avanzò la mano.
</p>

<p>
— Be’, Cardo, — ella disse — mi fate male!...
</p>

<p>
E i grossi papaveri falciati rosseggiavano in quella
calda estate, avanzando il fiore floscio tra il mucchio della
fienatura.
</p>

<p>
Cantavano, strillavano, le cicale.
</p>

<p>
Quando l’autunno venne, i vendemmiatori la mandaron
via.
</p>

<p>
Ricominciò a camminare, in giù, lungo il fiume, con la
rapida corrente. Le avevan narrato di certi grandi velieri,
con antenne alte come una casa, e di più grandi navi
senza vela, in un porto immenso, davanti all’anfiteatro di
una città splendidissima.
</p>

<p>
Certa sera, vedendo un uomo che stava per spingere il
suo battello nel fiume, curiosamente si fermò a guardare.
L’acqua scendeva, lenta e buia, con brividi luminosi, tra
i filari di pioppi dal fogliame d’argento.
</p>

<p>
— È lontana la città? — Lazzara domandò all’uomo che
buttava un mucchio di cordami vecchi nel suo battello e
stava per saltarvi dentro.
</p>

<p>
— Sette ore di fiume, — questi fece, senza volgersi.
</p>

<p>
— E a piedi?
</p>

<p>
— A piedi? Chi ci va a piedi? — schernì l’uomo; e
si volse.
</p>

<p>
— Io ci vado, — ella rispose con serenità.
</p>

<p>
Il battelliere la guardava; aveva egli una barba color di
rame con qualche venatura bianca; portava in capo un berrettaccio
di lana, che aveva preso il colore dell’acqua e del vento.
</p>

<p>
— Ohibò, con quelle gambe! — disse con un riso bonario.
Poi soggiunse: — Ma che ci vai a fare?
</p>

<p>
— E tu?
</p>

<p>
— Porto legna.
</p>

<p>
— Sicchè fammi salire.
</p>

<p>
Egli le venne accanto, le diede un pizzico su la guancia,
e disse: — Tanto fa!... il battello è carico; sali pure.
</p>

<p>
Spinsero il battello in acqua, vi montaron sopra tutt’e
due, in silenzio, come vecchi amici.
</p>

<p>
<span class="pagenum" id="Page_380">[380]</span>
</p>

<p>
Fumando, cantilenando, egli mise una piccola vela
quadrata, stese una copertaccia ruvida, lacera, sui duri
cordami, e sopra vi si coricò. Lazzara, piena di confidenza,
gli si distese vicino. La barra del timone era sopra
le loro teste; la vela, appena turgida, ogni tanto s’afflosciava,
battendo contro l’antenna con un romor secco
come di cosa stracca.
</p>

<p>
Le due rive intanto rabbuiavano; ma c’era un quarto
di luna che saliva su, nel cielo, tra fiocchi di nuvole, con
rado stelle.
</p>

<p>
— Per caso, — domandò Lazzara, — non avreste un
vecchio pane da mettere sotto i denti?
</p>

<p>
— C’è pane e pesce fritto, laggiù, in quella cesta.
</p>

<p>
Ella prese quel po’ di cena e si mise a divorarla con
ingordigia. Fumando, il battelliere la osservava.
</p>

<p>
— Ma insomma, — volle sapere, — da che parte vieni,
che sei tanto lacera?
</p>

<p>
Ella si mise a narrargli di sè, tutta una fiaba...
</p>

<p>
Cominciavano a navigar tra stelle, fra il cielo che ne
accendeva sempre più, e il fiume che per ognuna mandava
cento splendori. Il battello scivolava piano piano, facendo
sciacquar l’acqua sotto la sua chiglia, lasciandosi
dietro, nel fiume sparso di firmamento, una scìa tremantissima.
</p>

<p>
— Come ti chiami tu? — fece il battelliere.
</p>

<p>
— Io, Lazzara. E tu?
</p>

<p>
— Benozzo; io, Benozzo.
</p>

<p>
— Ah...
</p>

<p>
Il battello scendeva senza prender vento, rompendo
l’acqua illuminata, che ricadeva in gocciole di stelle.
Dalle due rive i pioppi ogni tanto si scuotevano, svettavano,
come se li intirizzisse l’algido chiarore della luna,
spargendosi di quel bianco tremito che il vento propaga
nei boschi d’ulivi; poi, lentamente, l’uno appresso l’altro,
riprendevano il sonno interrotto nella vaporosa quiete
della notte fluviale.
</p>

<p>
— Lazzara!... — esclamò d’improvviso Loretta, afferrandola
per il braccio e balzando in piedi; — Lazzara,
guarda... C’è qualcuno laggiù!...
</p>

<p>
<span class="pagenum" id="Page_381">[381]</span>
</p>

<p>
In fondo alla scalinata, fra i cespugli, s’era mossa
un’ombra nera; due volte, tre volte, visibilmente, s’era
mossa un’ombra nera.
</p>

<p>
— No, signora, — disse Lazzara, levandosi a ginocchi
su la stuoia, ma un poco impaurita ella pure. — È forse
un gatto... forse il vento...
</p>

<p>
— No, taci.
</p>

<p>
L’ombra si moveva, più distinta, più umana. La videro,
buia nel buio; l’intesero che si moveva.
</p>

<p>
Ammutolirono. Poi Lazzara balbettò:
</p>

<p>
— Chi può essere? Gli vado incontro, signora...
</p>

<p>
In quel mentre, da dietro i cespugli, nel pieno chiarore
del viale illuminato, sbucò fuori una forma d’uomo, curva,
irriconoscibile, che fece qualche passo avanti, quasi barcollando,
e si fermò. Ma Lora dette un grido, e per non
vederlo si coverse la faccia.
</p>

<p>
Lazzara fu meno timida; si fece avanti, su l’orlo della
scalinata, volle parlare, forse gridare, ma non potè.
</p>

<p>
Egli ora saliva, lentamente, cupamente, con un aspetto
minaccioso, gli occhi nascosti sotto l’ala del cappello, i
pugni affondati nelle tasche, forse pronti sovra un’arma
invisibile.
</p>

<p>
Si fermò a mezzo della scalinata, guardò in alto, fissamente;
poi fece due salti rapidi, e fu sul terrazzo, davanti
a loro.
</p>

<p>
— Non gridate! — ingiunse, con una voce sorda. — Non
voglio che si gridi!
</p>

<p>
Entrambe, ammutolite, si strinsero l’una contro l’altra,
fecero qualche passo indietro; urtaron contro il tavolino
di giunchi; la lampada si rovesciò, si spense.
</p>

<p>
Eppure lo vedevan bene, bieco e pallido com’era, tutto
curvato innanzi, con una specie di oscillazione, di tremito,
nella sua persona sinistra.
</p>

<p>
— Chi è? — bisbigliava Lazzara.
</p>

<p>
— Taci...
</p>

<p>
Allora seguì un grave silenzio, e fu, per l’uomo, un
di que’ silenzi ambigui che l’anima più disperata frammette
come un indugio davanti al suo più disperato
coraggio.
</p>

<p>
<span class="pagenum" id="Page_382">[382]</span>
</p>

<p>
Ma súbito egli disse con asprezza:
</p>

<p>
— Voglio rimanere solo con te. Mándala via.
</p>

<p>
Nessuna delle due si mosse; anzi parvero serrarsi ancor
più vicine. Allora egli cominciò a guardarla, come sopraffatto
da una specie di fascino; e, stando fermo, la investiva
con uno sguardo triste, insidioso, miserabile, la ricercava
per tutta la persona, quasi che ciò gli facesse un male
estremo e la sua volontà fosse del tutto spenta sol per
averla un attimo veduta.
</p>

<p>
— Con te sola, — disse un’altra volta, — con te, Lora...
</p>

<p>
Forse già era un’altra voce che pronunziava questo
nome, o forse, per quello sguardo pieno di miseria, ella
comprese di non doverlo ancor temere; sicchè d’un tratto,
abbassando il viso con una specie di obbedienza, disse
piano a Lazzara di andarsene via.
</p>

<p>
Costei esitava, ma ella con un moto repentino la sospinse.
Allora la ragazza uscì, a passi lenti, cauti, come
alcuno che si ritraesse per mettersi a vigilare.
</p>

<p>
Poich’egli s’avvicinava, ella ebbe una invincibile paura
e protese un braccio verso la porta ov’era scomparsa
Lazzara.
</p>

<p>
— No, no... — balbettava — lásciami...
</p>

<p>
E con la faccia quasi nascosta fra le due braccia tese,
s’andò a rannicchiare in un angolo del terrazzo, contro la
vetrata, come in un rifugio.
</p>

<p>
Ora, fra quei due che s’erano amati, che avevano vissuto
insieme il più terribile dramma d’amore di cui possa l’anima
umana contenere il palpito, fra quei due che si
erano a vicenda vietato il meraviglioso delitto, forse perchè
incapaci entrambi di sopportarne la tragica e disperante
felicità, non era più che uno spazio breve come il braccio,
lieve come la forza d’un àlito, pericoloso come il gesto di
chi ghermisce e di chi si lascia ghermire, mentre intorno
a loro un giardino ebbro lanciava in alto vampe di profumi
forti come un narcotico, e c’era, lì accanto, una casa
pressochè deserta, piene di stanze vuote, profonde, capaci
di custodire nel lor silenzio così la più nera complicità
come la più efferata beatitudine.
</p>

<p>
E intorno a loro, e fuori, per tutto il cerchio delle cose
<span class="pagenum" id="Page_383">[383]</span>
visibili, roteava una notte quasi magnética, tanto era bella
e splendente, quasi inverosimile, tanto nella sua bellezza
era qualcosa di eccessivo e di assurdo, quasi di crudele,
poichè non dava il sonno, il riposo, la pace nè il dolcissimo
oblìo, ma una folle rabbia di peccati e di lussurie,
un tetro bisogno di soffocare nello spasimo del rimorso la
tremante anima e colmarla fino all’ubbriachezza d’una
voluttà oltremortale.
</p>

<p>
Da che parte veniva egli mai, così miserabile a vedersi
e così vinto? Quale cammino aveva percorso? Quali tragiche
risoluzioni portava in sè?
</p>

<p>
Forse non ricordava più nulla; tutto in lui era scomparso,
dileguato, come un fiocco di nebbia nel sole. Ora
le stava presso, e mutamente la guardava.
</p>

<p>
La guardava. Era pur lei, vestita di una mussola fina,
quasi diafana, in quella notte calda; era pur lei, fra le
pieghe di quella vestaglia trasparente, che mal nascondeva
il suo petto florido, vasto, calmo, diviso nel mezzo da
un’infossatura quasi buia, la qual nasceva tra i due seni distanti,
lei, con la sua cintura di vespa e le sue belle ginocchia
che davano al camminare tanta grazia lasciva... Era
pur lei, con le sue braccia rotonde, senza un segno, appena
cosparse d’una vellutatura bionda, con la sua gola sempre
un po’ turgida, come se vi tenesse raccolto uno scoppio
di riso, con la sua bocca di donna perduta, lei, con la sua
viva odorosa capigliatura bionda, splendente come l’avena
d’oro, come il riflesso di una cosa d’oro... Sì, certo, era
lei, sebbene gli paresse incredibile, sebbene un altr’uomo,
con le sue labbra, con le sue mani, con il calore umido
del suo corpo, con il fiato greve della sua bocca ansimante,
con la sua viscida saliva, con il suo rauco rantolo,
avesse ormai toccata e posseduta questa intangibile purità.
</p>

<p>
Certo, era lei; si chiamava Lora, Loretta; era la sua
sorella germana; era lì.
</p>

<p>
«Uccídila!» gli comandò una voce, che a lui parve
suonasse nel rumore dell’infinito, nell’opaco fervore delle
sue vene gonfie di sonorità.
</p>

<p>
E gli venne all’ápice delle dita, nei nodi delle dita, nella
muscolatura dei polsi, una voglia rabida di stringere, di
<span class="pagenum" id="Page_384">[384]</span>
affondare l’unghie acute nella sua carne molle, di sentire
quel bagnato, quel caldo che fa il sangue quando sprizza,
o di mordere forte, coi denti, lì, nella gola, dov’è la voce
che canta, che dice le parole d’amore, che rántola, nello
spasimo e nel piacere, istessamente...
</p>

<p>
Ma gli sembrò di non poterla toccare ancora, di non
essere così forte ancora da poter compiere il suo disegno,
poichè, più che tutto, quel soave álito, quel dolce odor di
lei lo vinceva, lo stremava, era come una mollezza che
gli entrasse nelle vene insidiosamente, che gli desse la
voglia di giacerle insieme, solo per carezzarla, per toccarla,
per sentirsi ancora su la faccia il flotto de’ suoi capelli
disciolti, su la bocca il bacio della sua bocca, e morire
in lei come in voluttuoso annegamento... poich’ella poteva,
ella sola, fargli attingere da questa inebbriata morte il
fervore del rinascimento.
</p>

<p>
Ma queste meditazioni, sebbene concepite in un attimo,
lo affaticavano, lo stordivano, ed egli cercò di ribellarsi
al lor funesto potere.
</p>

<p>
— Non ancora! — disse aspramente, con un riso di
scherno, poichè la vedeva tremare. — Non ancora.
</p>

<p>
Ma ella raccolse nella voce tutta la sua dolcezza, tutta
la sua persuasione femminile, con cui sapeva di esercitare
un così grande imperio sovra di lui, e sommessamente,
quasi proditoriamente, lo chiamò per nome. Con la sua
propria fragilità, con la sua propria duplicità di femmina
quasi tentava di adescarlo, sentendo il pericolo vicino, indovinando
il dramma imminente.
</p>

<p>
— Non mi far male... — balbettò, sempre celata il volto
nelle braccia protese.
</p>

<p>
Sopra tutto ella temeva la sofferenza, l’atto brutale di
quelle mani minacciose, lo scoppio di quella collera sinistra.
E questa viltà lo fece ridere, d’un riso straziante;
perch’egli forse avrebbe voluto che si buttasse innamorata
e pentita nelle sue braccia, per ritrovare in lui quasi un
rifugio, anzichè sentirsi chieder venia paurosamente, come
ad uno straniero.
</p>

<p>
Allora egli le disse con violenza:
</p>

<p>
— Guárdami!
</p>

<p>
<span class="pagenum" id="Page_385">[385]</span>
</p>

<p>
Poich’ella teneva sempre il volto chino, egli protese ruvidamente
il braccio e con l’ápice delle dita le sollevò la
faccia.
</p>

<p>
— Guárdami! — comandò più forte. — Vedi cos’hai
fatto di me?
</p>

<p>
Buttò indietro il cappello che gli nascondeva gli occhi
e le apparve dinanzi a fronte scoperta.
</p>

<p>
— Mi riconosci?
</p>

<p>
Ella ebbe orrore o terrore di quel devastamento, e, quasi
una dolcezza ultima dell’amore ch’era stato in lei, la spinse
a balbettare una parola incomprensibile, forse di smarrimento,
forse di pietà.
</p>

<p>
— No, — egli riprese con scherno, — certo non mi
riconosci. Eppure sono ancora lo stesso. Intendi bene quel
che dico: ancora lo stesso!
</p>

<p>
La bocca torta, nel ridere, pareva che sui labbri avesse
l’amaro d’un veleno. Allora egli si guardò intorno con
uno sguardo pieno di avversione, come se odiasse ogni
cosa di quel luogo dov’ella si era venduta. Fiocamente
illuminata da un raggio di luna si vedeva per le due
porte vetrate, aperte sul terrazzo, una vasta sala terrena,
piena di quei mobili raccogliticci, che arredano le
case d’affitto; mobili comperati a casaccio, collocati nel
peggior modo, per riempire un angolo, per soddisfare i
capricci d’un locatore estivo.
</p>

<p>
E la luna metteva in quel disordine una specie di azzurra
oscurità.
</p>

<p>
L’uomo, lo spettro di colui ch’era stato, s’avanzò fino
al limitare, forse per curiosità, forse per vedere se alcuno
li spiasse; poi si rivolse lentamente, a volto chino, parendo
reggere su le spalle il peso enorme della sua propria disperazione.
</p>

<p>
Col piede urtò nella lampada caduta, la raccolse; non
s’era spezzata e la riaccese. Metteva in ogni gesto una
lentezza voluta, come se gli piacesse prolungare il silenzio
davanti alle parole inevitabili.
</p>

<p>
Ora la luce rosea della lampada velata si spandeva nuovamente
sul terrazzo quasi bianco; egli stava nel mezzo,
<span class="pagenum" id="Page_386">[386]</span>
ella nell’angolo, sempre rintanata, con gli occhi attenti ad
ogni gesto di lui.
</p>

<p>
Allora il giovine incrociò le braccia, drizzando quasi
con fatica la persona stanca.
</p>

<p>
— Lora, — disse, — il giorno che ti sei data per la
prima volta all’uomo che paga i tuoi lussi, hai pensato
menomamente a quello ch’era stato fra noi?
</p>

<p>
Fece una pausa, ma prima ch’ella potesse rispondere
disse con forza, con ira:
</p>

<p>
— No!
</p>

<p>
Poi rise, divenne scherzevole, parve che tentasse d’irritarla.
</p>

<p>
— Infatti, — la beffò, — mi sembri più bella! Questa
vita un po’ pigra ti fa bene alla salute. Ingrassi. Bada,
forse un po’ troppo... La vestaglia ti si dislaccia... Non
eri così quando ti conoscevo io. Forse Rafa ti fa star molto
coricata, e il letto ingrassa... bada!
</p>

<p>
Prese uno sgabello e vi sedette.
</p>

<p>
— Discorriamo.
</p>

<p>
Ella taceva. E questo silenzio lo esasperava benchè facesse
uno sforzo indicibile per continuare su quel tono di
burla.
</p>

<p>
— Mi ricordo, — incominciò, — d’un giorno del mese
di Marzo, quando sei venuta a trovarmi nella mia casa
per la prima volta. Io dormivo. Allora eri quasi una bambina,
o parevi esserlo, e mi hai mostrato un braccialetto
d’oro. Già!... e adesso quella casa non l’ho più, o per lo
meno debbo lasciarla, perchè c’è stato uno scandalo e si
evita di salutarmi... Lo sai? Vuol dire che l’avrai tu, una
casa, e più bella e più ricca della mia, poichè Rafa spende
volentieri. Se però non ingrassi troppo... Rafa, ti avverto,
ha in orrore le donne troppo grasse. Poi mi ricordo anche
d’una gita che si fece insieme, su le rive di un certo
lago... Ma fu per una notte sola; tu ne hai perduta forse
la memoria frammezzo a tante cose.
</p>

<p>
La guardava, la interrogava, la intimidiva con i suoi
sinistri occhi.
</p>

<p>
— Raccóntami dunque un po’ della tua vita!... Non ti
rimane più voce?
</p>

<p>
<span class="pagenum" id="Page_387">[387]</span>
</p>

<p>
La sorella domandò con un accento fermo e semplice:
</p>

<p>
— Perchè sei venuto?
</p>

<p>
Egli la fissò un momento, con gli occhi lucentissimi:
</p>

<p>
— Passavo di qui, — rispose; — il muro non è alto;
ebbi voglia di farti una visita.
</p>

<p>
— Perchè sei venuto? — ella ripetè ancora, con una
voce più profonda.
</p>

<p>
— Ah!... Forse pensavi di non rivedermi più? Avevi
già messo il cuore in pace?
</p>

<p>
In lei, come nel viso del fratello, si dipinse fuggevolmente
una malvagia e tetra collera.
</p>

<p>
— Io non t’ho fatto alcun male, — ella disse recisamente,
con piena certezza.
</p>

<p>
— Tu?
</p>

<p>
— Alcun male, — ribadì, più recisa.
</p>

<p>
Egli si levò d’un balzo, livido, come per afferrarla.
</p>

<p>
— No, non toccarmi! — ella comandò, proteggendosi
con entrambe le braccia. — Se mi volevi, ero tua; di me
avresti potuto fare liberamente quello che ti piaceva... Non
dimenticartene!
</p>

<p>
— Che dici? — mormorò egli, sorpreso da queste parole,
colpito in pieno da questa verità.
</p>

<p>
— Quand’ero, come hai detto, una bambina, quando
venni per la prima volta nella tua casa, e dopo, e sempre,
fino al giorno in cui fuggisti, potevi fare di me quello
che ti piaceva. Io non mi sarei vendicata nè lagnata, mai.
</p>

<p>
Fece una pausa ella pure, poich’egli taceva, percosso
di meraviglia.
</p>

<p>
— Ma ora cosa mi domandi? — soggiunse Loretta.
</p>

<p>
— Cosa ti domando?... Un piccolo schiarimento, una cosa
da nulla: per qual ragione sei divenuta l’amante di Rafa?
</p>

<p>
Ella volse gli occhi altrove, irresolutamente, verso gli
alberi fermi, verso le stelle agitate, verso la luminosa
ombra della notte cerulea.
</p>

<p>
— Rispondi!
</p>

<p>
— Non so.
</p>

<p>
— Per amore?
</p>

<p>
— No.
</p>

<p>
— Per denaro?
</p>

<p>
<span class="pagenum" id="Page_388">[388]</span>
</p>

<p>
— Neanche.
</p>

<p>
— T’ha forse presa di violenza?
</p>

<p>
— No.
</p>

<p>
— E allora?
</p>

<p>
— Non so, non so!... — ella fece nervosamente. — Perchè
mi vuoi tormentare?
</p>

<p>
— Rispondi: lo amavi? lo ami?
</p>

<p>
— No. Ho detto di no.
</p>

<p>
Ella intuì che si salvava con queste parole, e ripetè
ancora una volta:
</p>

<p>
— Nè prima, nè ora; non lo amo.
</p>

<p>
Ed inoltre era pur vero.
</p>

<p>
Una specie di vertigine passò negli occhi dell’uomo che
la fissava; un segno, quasi già un sorriso, quasi un bacio,
increspò l’amara sua bocca.
</p>

<p>
— Ed allora perchè hai fatto questo?
</p>

<p>
— Io stessa non me lo saprei dire, — confessò la sorella. — È
stata una follìa, un momento di leggerezza,
una cosa impreveduta e facile, senza gravità ma quasi
necessaria... Un giorno feci questo, e non so dirti nemmeno
la ragione. Forse perchè tu mi avevi molto martirizzata,
forse perchè ho commesso l’errore di salire una
scala... non so, non so!
</p>

<p>
Ed ora non aveva più paura di lui, gli parlava quasi
con dolcezza, riprendendo su le guance floride il suo bel
colore, passandosi una mano inanellata su la bianca tempia
e ravviandosi i capelli con un suo gesto abituale.
</p>

<p>
— Ed io? — mormorò il fratello, dopo aver taciuto.
</p>

<p>
— Tu?
</p>

<p>
— Sì, Lora, io, che t’amavo con tanta pena, io, che fuggivo
disperatamente per non farti male?...
</p>

<p>
Ella esitò un poco, poi disse:
</p>

<p>
— Tu non m’hai voluta... non m’hai voluta nemmeno
quando ne piangevo, dunque...
</p>

<p>
Nella terribile semplicità di queste parole ella radunava
tutta quanta la logica del suo piccolo cuore di donna,
scioglieva il suo piccolo enigma femminile, dove l’amore
più folle non era stato in fondo che una torbida curiosità.
Ella non poteva andar oltre; tutta la storia del suo
<span class="pagenum" id="Page_389">[389]</span>
grande peccato finiva in questa piccola riflessione: «Tu
non mi hai voluta, dunque...»
</p>

<p>
Ed egli chinò il volto, poi si mise a battere le nocche
sul tavolino di vimini, che oscillava.
</p>

<p>
— Dunque, — fece, con amarezza e con scherno, — avevi
semplicemente bisogno che uno ti coricasse, forte,
con le spalle sovra un cuscino, che uno ti facesse dare
finalmente quel piccolo grido... Chi fosse costui, poco importava.
Io ti avevo molto martirizzata... hai detto martirizzata?... — bene,
sia! Ma ti sei scelta in ogni caso un
uomo ricco, per addolcire le pene del martirio; hai voluto
in cambio qualche abito, qualche gioiello, una casa che
finirà con divenir tua... ecco, e tutto questo lo hai!
</p>

<p>
— Ho voluto, — ella spiegò, — scegliermi una vita diversa
da quella che facevo: null’altro. Forse mi sono anche
ingannata.
</p>

<p>
Egli la fissò ancora con uno sguardo dubitoso, poi mutò
pensiero:
</p>

<p>
— Perchè sei sola questa sera?
</p>

<p>
— Sono molte volte sola, — ella rispose.
</p>

<p>
Tacquero; un lungo silenzio dominò la loro inquietudine.
Egli aspettava ch’ella parlasse; ella era in attesa delle
parole di lui. E si esaminavano attenti; l’uno cercava di
leggere nel cuore dell’altra.
</p>

<p>
— Dunque, — egli riprese dopo quella pausa, — dunque
non hai nulla a dirmi?
</p>

<p>
— Sì, molte cose... ma ho paura di te.
</p>

<p>
— Ed hai ragione, — disse il fratello. — Io son giunto
a quell’ora in cui non si rispetta più nulla e nessuno,
in cui tutta una storia va incontro al suo pericolo definitivo.
Però t’ascolto, se devi dirmi qualcosa, e ti ascolto ancora
con bontà, Lora, perchè io sono ancora lo stesso... ti
ripeto: ancora lo stesso.
</p>

<p>
E mise nella sua voce, in queste ultime parole, un accento
soave come una carezza.
</p>

<p>
— Siéditi, — soggiunse; — vienmi più vicino.
</p>

<p>
— No! — ella fece due volte, — no.
</p>

<p>
— Hai paura?
</p>

<p>
Non rispose; ma pareva che un’angoscia, una pietà,
<span class="pagenum" id="Page_390">[390]</span>
una compassione quasi vicina al ribrezzo, le soffocasse
l’anima in quel rifiuto.
</p>

<p>
Sul limitare della sala semibuia la figura di Lazzara
comparve, piena d’esitazione, tuttavia con l’aria d’esser lì
per recarle soccorso.
</p>

<p>
L’uomo si volse a lei con una mossa repentina:
</p>

<p>
— Che volete? — inveì.
</p>

<p>
La ragazza non rispose; i suoi occhi spauriti si volgevano
dall’uno all’altra, quasi per indovinare.
</p>

<p>
Ma Loretta le disse:
</p>

<p>
— Non temere, Lazzara. Sali nella tua camera e dormi.
Fra poco mio fratello se ne andrà.
</p>

<p>
— Vostro fratello, signora?... — profferì la fanciulla,
senza poter credere a sè stessa per la maraviglia.
</p>

<p>
— Sali e dormi, Lazzara, — comandò Lora brevemente.
</p>

<p>
Ella si ritrasse a piccoli passi, tacendo, e scomparve nel
buio. Indi a poco fra lo spessore dell’antica muraglia
scaturì un rumore d’acqua corrente, che nella risonanza
della notte riempiva di sonorità la casa profonda. Poi
tacque: le alte camere si addormentarono.
</p>

<p>
— Non me ne andrò, — disse il giovine. — Sono venuto
a vederti per l’ultima volta, e non me ne andrò così presto.
</p>

<p>
— Ho pensato, — ella fece, — che non vorresti rimanere
a lungo in questa casa.
</p>

<p>
— La stessa cosa io pensavo di te. Ma evidentemente
mi sono ingannato.
</p>

<p>
Ella non diede alcuna risposta. Invece, dopo un silenzio,
gli domandò:
</p>

<p>
— Allora che vuoi?
</p>

<p>
— Prima di tutto ascoltarti. Avevi molte cose a dirmi...
dunque parla, e sinceramente, come parlavi con me una
volta, quando non avevi paura.
</p>

<p>
Ella intrecciò le dita insieme, e parve cercare in sè profondamente
una frase per esprimersi.
</p>

<p>
Veniva ora dalla inoltrata notte qualche alito di frescura,
in alto, per le cime degli alberi, sommessamente. La lampada
velata ne riceveva i brividi; sotto il respiro del vento
la sua morbida luce impallidiva.
</p>

<p>
— Una sola cosa volevo dirti, Rigo, — ella pronunziò
<span class="pagenum" id="Page_391">[391]</span>
infine. — Che anche tu devi per sempre dimenticare i
giorni passati e perdonarmi se ti ho fatto male senz’alcuna
mia colpa.
</p>

<p>
Nella faccia bianca dell’uomo passò, come una transfigurazione,
il colore della sua profonda morte.
</p>

<p>
— Anche tu... anche tu... — egli ripetè macchinalmente,
con un atto appena visibile delle labbra. Poi soggiunse: — Questo
vuol dire che per tuo conto hai già dimenticato.
</p>

<p>
Ella non rispose da prima; poi ebbe forse pietà di quel
dolore.
</p>

<p>
— Non ho dimenticato, — gli disse. — Ma ogni giorno
vado facendo uno sforzo continuo per strappare da me
questa cosa che non doveva essere... Io sono morta per
tutti, per tutti quelli ai quali ho fatto male.
</p>

<p>
Egli la guardò con una specie di sperdimento, quasi
cercando nel suo volto un segno qualsiasi che gli permettesse
di non credere a quelle fredde parole.
</p>

<p>
Ma in lei vide un’attitudine ferma, risoluta, quasi nemica.
</p>

<p>
E di nuovo si levò:
</p>

<p>
— Senti...
</p>

<p>
Le venne più vicino, si curvò:
</p>

<p>
— Senti... ho corso paesi come un pazzo, per guarirmi;
ho sofferto tutto quello che un uomo può soffrire, e son
tornato per vederti, solo per vederti. Sono stato nella
casa di mio padre, dove tu, dove tu ed io, abbiamo portata
l’infamia. Essi mi hanno cacciato fuori come un cane.
Sono stato fra quelli che mi chiamavan amico, e tutti
han vôlto il capo altrove per non riconoscermi; anzi alcuni
m’hanno insultato quasi apertamente, perchè mi accusano
di aver concluso il tuo mercato. Ma di questo non
ti rimprovero: la colpa è d’entrambi; siamo colpevoli entrambi,
sebbene io solo, per ora, ne debba scontare la
pena. Invece, se ho bene compreso il senso delle tue parole,
in questo momento nel quale una immensa rovina
si moltiplica intorno a me, tu che ne sei la causa non
trovi per aiutarmi che un solo rimedio, anzi un calmo e
ragionevole consiglio: «Bisogna dimenticare.» Non è così?
</p>

<p>
Ella tacque, si restrinse nelle spalle, confusa, umiliata, come
se avesse per la prima volta compresa la gravità de’ suoi falli.
</p>

<p>
<span class="pagenum" id="Page_392">[392]</span>
</p>

<p>
— È così? — Rispóndimi! — egli comandò, afferrandole
un polso.
</p>

<p>
— No, Rigo... no, no... — ella balbettava smarrita. — Guarda:
io voglio fare per te, per mio padre, per mia madre,
tutto quanto posso... Dítemi solo cosa debbo fare... dítemi...
</p>

<p>
Gli occhi le si empivan di lacrime, come ad una piccola
bimba cui si minacci un grave castigo. Egli comprese
d’avere davanti a sè l’ineluttabile dell’anima femminile,
quel vuoto, quel nulla, che sta in fondo a tanti
cuori di donna. Di ciò si avvide con l’intelletto, ma in cuor
suo, nell’interiore sua febbre, non volle credervi ancora;
cercò di non arrendersi, di riafferrare con un’estrema cecità
la sua speranza fuggente.
</p>

<p>
— Lora, tu mi hai detto che non ami Rafa, che non
gli appartieni per amore... Dimmi: è la verità?
</p>

<p>
— Sì, è la verità.
</p>

<p>
— Mi hai detto pure che ti sei forse ingannata scegliendo
questo cammino, è vero?
</p>

<p>
— Sì, è vero.
</p>

<p>
— Ebbene, senti. La passione che ho per te supera,
esclude tutto. Ho mille rimorsi nel cuore, ma ormai non
temo neanche il rimorso. Bandito, rovinato, espulso: tutto
questo non mi dà un vero spavento. È forse orribile a
dirsi, ma io posso dimenticare tutto questo. Non così la
mia passione maledetta. L’amore che ho per te, la febbre
che tu mi dài, la tempesta che mi susciti nel cervello, nei
sensi, questo no, mai! mai!...
</p>

<p>
Così vicino le stava, ch’ella n’era tutta rabbrividita, e
si restringeva nell’angolo, s’impiccioliva nella stretta de’
suoi propri gomiti, quasi per accrescere lo spazio che li
divideva. Quelle parole, quel suo fiato caldo, quella passione
traboccante, quel viso contraffatto, e la minaccia di
sentirsi toccata, baciata, posseduta, le davan ormai un
invincibile ribrezzo, più forte che la stessa paura, più forte
che la stessa pietà.
</p>

<p>
Ma egli, quasi ebbro, continuava:
</p>

<p>
— Se tu vuoi, se tu mi dici una sola parola, io posso
veramente scordare tutta la miseria di questi giorni. Se
tu vuoi, mi sento la forza di ricominciare un’altra volta
<span class="pagenum" id="Page_393">[393]</span>
la vita, e lontano di qui, lontano da tutte queste memorie,
mi sento la forza di giungere ad ogni cosa che tu possa
desiderare. Saprò vigilarti, servirti, rendere la tua vita bella,
come tu stessa forse non hai sognato ancora. In questo
momento comprendo che sono stato un pazzo quand’ho
avuta paura della nostra colpa. Noi non abbiamo volontà
che basti per lottare contro queste cose immense; anzi
troppo spesso, come hai detto, noi siamo vili davanti alla
felicità. Ma ora, vedi, son tornato e ti aspetto, e, se vuoi,
m’inginocchio per chiederti perdono, e, se vuoi, ti prendo
nelle braccia, così come sei, per portarti lontano, attraverso
la notte, via di qui, via da tutti, sin dove nessuno al mondo
possa più conoscere il rifugio del nostro amore...
</p>

<p>
E già, nell’ebbrezza del suo perdimento, nella vertigine
del suo rinnovato sogno, stava per cingerla con le braccia
e tendere verso la fredda bocca di lei la sua bocca bruciante,
quand’ella dette un grido soffocato, e, prima che
potesse toccarla, con un rapido movimento gli sfuggì.
</p>

<p>
Ansante, con i capelli un po’ disfatti, non sapendo come difendersi
dal pericolo della sua violenza, indietreggiò fin presso
l’orlo della scalinata per aprirsi una fuga verso il giardino.
</p>

<p>
Egli si battè contro le tempie i due pugni convulsi, come
per arrendersi al dramma di quell’ora che passava. Poi la
guardò. Muto, attento, fermo, per un lungo attimo la guardò.
</p>

<p>
Nelle mosse rapide la vestaglia s’era interamente slacciata,
e sotto la febbre di quegli occhi ella s’accorse d’avere
le braccia quasi del tutto nude, la gola scoverta, il
seno visibile. Per un pudore istintivo cercò di raccogliere
la stoffa tenue sul candore di quella nudità.
</p>

<p>
Intorno a lei, su l’alto della gradinata, brillò, sparì,
qualche tremante lucciola, che nascondeva in sè un verme
buio, come talvolta l’amore nasconde un turpe vizio tra le
sue belle fiamme.
</p>

<p>
Egli rimase dov’era, e parlò forte:
</p>

<p>
— Allora una confessione, una sola: Non mi ami più?
</p>

<p>
Ella taceva.
</p>

<p>
— Ti faccio ribrezzo? mi odii?... se ti bacio gridi?...
</p>

<p>
Metteva tra queste frasi una dura pausa, breve come
un singhiozzo.
</p>

<p>
<span class="pagenum" id="Page_394">[394]</span>
</p>

<p>
— Mi lascerai portare la mia croce da solo? da solo e
per sempre?
</p>

<p>
Ella era ferma in capo della scalinata, ferma come una
statua; si vedeva soltanto il pizzo delle sue larghe maniche
leggermente tremare. Una di quelle sperse lucciole, volando,
le si impigliò fra i capelli. Ma ella non sentì quel
peso, non si accorse di avere sopra la fronte quella piccola
stella.
</p>

<p>
— Rispondi! rispondi! Voglio udire da te l’ultima parola...
da te, dalla tua bocca!
</p>

<p>
Un attimo ancora di silenzio:
</p>

<p>
— Non mi amerai più?...
</p>

<p>
Come di schianto, ella si piegò su le ginocchia, si accasciò
sul primo gradino, rompendo in lagrime dirotte.
</p>

<p>
La lucciola uscì da’ suoi capelli, si mise a volarle
intorno.
</p>

<p>
Allora, fuor di senno, egli s’avventò. Con le braccia pur
esauste la raccolse di peso, e perchè non potesse gridare,
ben forte, con tutta la mano, le tappò la bocca.
</p>

<p>
Poi, tenendo su le braccia la sua preda, sperduto, si
guardò intorno, come un animale in cerca della tana.
</p>

<p>
Ella volle dibattersi con ogni forza, cercò di morderlo,
cercò di urlare; ma non poteva, per quella mano irremovibile
premuta su la sua bocca. Cercò di fargli male agitandosi
quanto potè; ma d’un tratto il peso ch’egli reggeva
su le braccia divenne assai più greve, come il peso
di una creatura morta; la bocca senza fiato cessò di mettergli
bava e sangue nel palmo che la premeva.
</p>

<p>
Allora l’uomo, con la sua preda su le braccia, passò nel
raggio di luna che bagnava il terrazzo come un fascio di
bianca elettricità, e, traversata la soglia, giunto nel mezzo
della prima sala terrena, parve cercasse con gli occhi
sperduti un divano sul quale deporla.
</p>

<p>
Quando l’ebbe adagiata, s’inginocchiò. Si mise, come un
ebete, ad ascoltare il silenzio. Tutta la casa era morta; la
sonorità concava del silenzio vi gravitava immobile, come
nei claustri disabitati; la magnificenza del raggio lunare
traeva dalle ságome dei mobili qualche fulgore, simile a
bianchissimi arcobaleni.
</p>

<p>
<span class="pagenum" id="Page_395">[395]</span>
</p>

<p>
Allora egli si guardò il palmo della mano, il palmo che sanguinava,
morso da’ suoi denti minuti; poi si tastò il cuore,
la fronte, la faccia, quasi per riconoscere sè stesso.
</p>

<p>
Il capo di lei dormiva rovesciato sul bracciuolo del divano;
la sua gola nuda era un po’ turgida, il suo petto
scoverto quasi non respirava. Aveva le braccia lente lungo i
fianchi, le ginocchia unite, i piedi composti, come in una
bara; le sue belle treccie, quasi del tutto sciolte, bagnavano
il lembo spiovente nel raggio di luna.
</p>

<p>
— «Ora, — egli disse a colei che non udiva, — ora
t’ucciderò.»
</p>

<p>
E trasse di tasca un’arma lucida; ma tosto, impaurito,
la ripose.
</p>

<p>
Poi gli parve udir rumore, da lontano e da presso; rumore
assordante, come di gente che sopravvenisse, urlando, per
impedire il suo delitto. Ascoltò: non sapeva ben distinguere
se questi rumori fossero nel suo cervello o fuori;
ma, ecco, insieme gli pareva che ombre passassero, in torma,
dietro le finestre, per gli usci, negli angoli bui.
</p>

<p>
Un sudor freddo gli copriva tutte le membra; dolori
acuti come lame gli trafiggevano la carne. Su la bella
bocca della donna coricata era impressa una traccia di sangue,
che la faceva parere un po’ tumida e le suggellava
intorno ai labbri una specie di riso estatico, inerte, come
ha talvolta, nel sonno d’un narcotico, la bocca di chi soffre
un dolore atroce. Egli v’appressò l’orecchio, per udire se
quelle labbra respirassero; ma il rombo delle sue proprie
vene soverchiava quel leggero álito.
</p>

<p>
— «Ora, — disse un’altra volta, — ora t’ucciderò.»
</p>

<p>
Le sue dita convulse toccarono con voluttà il freddo
metallo dell’arma; di nuovo palleggiò fra le mani il minuscolo
ordigno, su cui s’accendevano scintille come
sprazzi di fosforo.
</p>

<p>
Premere appena, poggiando la canna sottile contro la sua
bella tempia, senza quasi rumore... Una scossa, una breve
scossa, a lui nel polso, a lei per tutta la persona giacente;
una specie di urto improvviso nelle due ginocchia... qualcosa,
come un fiotto d’anima nella gola gonfia... un battito,
uno sguardo ancora negli occhi fuggenti, un po’ di saliva
<span class="pagenum" id="Page_396">[396]</span>
lucente agli angoli delle labbra, sotto la traccia rossa... il
peso d’un braccio che cade... poi più nulla... nessuna differenza
visibile, tranne il senso di questa parola: morta. E un
filo di sangue, sottile come la più piccola delle sue vene,
giù dalla tempia, su la spalla, senza fiotto, piano piano,
senza farle male...
</p>

<p>
Egli pronunziò col pensiero, forse col respiro, questa
lieve domanda: — «E poi?»
</p>

<p>
Ecco: e l’enorme vuoto della vita gli apparve, ed anche
l’enorme vuoto della morte, se pur si fosse ucciso; l’inanità
estrema d’ogni cosa, d’ogni possibilità, quando in lei
non fosse più respiro. Sì, uccidersi, ma placarsi prima,
concedere un sorso anche minimo alla sua rabida sete, per
chiudere con un possesso tremendo la sua vita inutile, per
non trascinare al di là dall’ultimo rantolo la sua rabbia
insoddisfatta...
</p>

<p>
Allora, lentamente, quasi con la paura di compiere un
sacrilegio, immerse le dita aperte nella sua treccia spiovente;
ma faceva piano, quasichè non volesse destarla.
N’ebbe una così grande gioia, che v’immerse la faccia,
ne aspirò, ne bevve il sapore. Ella non si destava; il suo
tramortito sonno era profondo. Osò prenderle una mano ed
intrecciar le dita fra le sue dita, senza stringerle, con paura.
</p>

<p>
— «Povera piccola mano, — pensava, — sarai morta fra
poco, non darai più carezze, povera piccola mano...»
</p>

<p>
E strisciò con le labbra lungo il polso, fin nella congiuntura
del braccio, dove tutte le vene, passando, creavano
una specie d’oscurità.
</p>

<p>
In quel mentre una grande farfalla notturna entrò per
la finestra; si mise a dar di cozzo contro le pareti, rumorosa,
dannosa, come un pipistrello. E batteva, e batteva,
per la stanza chiusa, in alto, in basso, cercando l’aria
stellata nella oscura prigione. Poi si calò sopra l’uomo
ricurvo, e stringendo sempre più il cerchio di quel brancolare
gli fece sentir su la faccia il freddo pericolo del
suo volo.
</p>

<p>
Ma sparve. Il silenzio divenne assoluto in quella stanza
quasi azzurra; solamente il raggio lunare saliva come una
materia tangibile dentro la bella capigliatura spiovente.
</p>

<p>
<span class="pagenum" id="Page_397">[397]</span>
</p>

<p>
E l’uomo che l’aveva amata con tanta disperazione,
che si era difeso contro la colpa con un eroismo tanto
accanito quanto inutile, ebbe allora la tentazione suprema
di possederla pur una volta prima di spegnere la vita in
quel lieve cuore, prima di addormentarla nel sonno dal
quale non si sarebbe mai più ridesta, nè per stirare in una
molle pigrizia le sue membra voluttuose, nè per tendere
ad una bocca d’amante il bacio della sua bocca soavissima.
</p>

<p>
E poichè non era stato il primo, voleva esser l’ultimo
a possederla, quegli che le darebbe insieme, quasi nello
stesso attimo, le due pressochè simili agonìe del piacere
e della morte. Voleva tuttavia ferirla nella sua carne più
viva, con una forza malvagia, e, tenendola in possessione,
vedere come torcerebbe gli occhi sentendosi entrar per
le vene la spasmodica voluttà di quella morte.
</p>

<p>
Ora finalmente l’odiava; ora, dopo tante catene, si sentiva
capace d’un odio bello, nitido, sicuro di sè. Ed appunto
perchè l’odiava, si compiaceva nel dirle, come per
ischerno, le più calde parole d’amore; appunto perch’era
sicuro di poterla uccidere, si dilettava nel ripeterle cose
dolci e lascive, le stesse cose d’un tempo, quand’ella era
perduta come lui nel desiderio di appartenergli, quando
la sua verginità null’altro era che un brivido, una cosa
infinitamente sottile, infinitamente vicina al peccato.
</p>

<p>
Ecco, e di nuovo era in suo possesso: aveva complice
l’ombra, la solitudine, il silenzio, e quel suo docile sonno,
profondo come un letargo; aveva complice inoltre l’arma
vendicatrice, che teneva pronta per il suo primo sussulto.
</p>

<p>
Sottovoce le raccontava i suoi giorni di fuga, le lunghe
ore notturne trascorse a possederla inanemente, le voluttà
prodigiose di que’ sogni e la fatica enorme dei risvegli
logoranti.
</p>

<p>
— «Io t’ho date le più lunghe gioie che una donna
mai ebbe dall’amore d’un uomo; io t’ho goduta, — le diceva, — senza
numero di volte nella mia solitudine disperata,
come tu stessa non potresti concederti ad altr’uomo
che a me. Ti conoscevo: so come baci quando ami, so
il colore delle tue iridi quando scompaion sotto le palpebre,
so come le tue ginocchia stringono e come fai quando
<span class="pagenum" id="Page_398">[398]</span>
gridi... Ma tu stessa, ora che ti vedo, sei più bella ancora,
e, così addormentata, mi ricordo che passavi le tue notti
nel mio letto, vicino a me. Allora non potevo toccarti:
ora ti tocco. Ora mi metto le tue braccia nude intorno al
collo, perchè tu morrai tenendomi le braccia intorno al
collo. E, vedi? non hai che una vestaglia tenue sul corpo...
quasi nulla, un velo appena, e sento già come sei tepida,
come sei dolce... Ma perchè vestita?... spógliati... io ti spoglio.
Anche un semplice velo è di troppo. Sei bella abbastanza
perchè il mantello della morte ti avvolga nuda.
Io ti spoglio per l’ultima volta, e in questa luce, ancora
più candida sembrerai...»
</p>

<p>
Le correva con la mano per il corpo dolcissimo, la scopriva
lentamente, con indugi febbrili, assaporando a poco
a poco il gaudio di vederla mirabilmente spogliata. E là
dove le vesti s’aprivano, il raggio della luna penetrava,
come per stendere una specie di velo glauco su la sua
carne scintillante.
</p>

<p>
Ed ecco apparve tutta nuda la gola purissima e la sommità
un po’ convessa del petto, in cui nascevano ampiamente,
dal suo mezzo fin sotto le oscure ascelle, i due seni
robusti, erti, rigogliosi, pieni d’impudicizia e di splendore,
simili a due conocchie straordinarie gonfie di lana
da filare.
</p>

<p>
Egli si fermò come inebetito, quasi vacillante benchè
fosse inginocchiato, con gli occhi pieni di uno spavento
enorme, davanti a quella nudità che aveva osato guardare.
Il senso delle cose presenti gli tornava a quella
vista maravigliosa e peccaminosa, mentre, come un’eco
inafferrabile in fondo all’essere la voce del suo démone
gli andava sempre più sibilando: «Uccídila! uccídila! Sáziati,
e falla morire.»
</p>

<p>
Poi, di nuovo, sottraendosi a quella specie d’incantesimo,
si rammentava d’essere un uomo, un miserabile
uomo brancolante sopra una femmina seminuda, e questa
femmina essere la stessa ch’egli non poteva toccare, la sua
sorella giaciuta nella medesima cuna, colei che portava
nel grembo l’inconsumabile amore.
</p>

<p>
Ed ebbe uno spavento immenso al pensiero che quegli
<span class="pagenum" id="Page_399">[399]</span>
occhi potevano aprirsi e guardarlo. Si sentì serrare la
fronte come da una mano d’acciaio, fredda e forte; si sentì
per tutto il corpo trafiggere come da molte lame che gli
recidessero i tendini, ad uno ad uno, per sfibrarlo.
</p>

<p>
Aveva complice la notte, la solitudine, il silenzio, e quel
suo docile sonno profondo come un letargo, ma non poteva
toccarla.
</p>

<p>
E perchè non potrebbe toccarla? Chi dunque lo condannava
a doverla uccidere senza godere di lei?
</p>

<p>
«Un nome... — si ricordò ch’ell’aveva detto una volta, — cos’è
un nome?...»
</p>

<p>
E dentro, il suo démone beffardo gli urlava con una
specie d’implacabile crudeltà: «Sáziati, e falla morire!»
</p>

<p>
Allora la sua bocca malvagia si tese all’ápice d’uno di
que’ seni rotondi, per suggerne il forte sapore; quella
orrenda lussuria lo istigò a conoscere dappertutto la sua
nudità indifesa, e nel baciarla si sentiva pervadere da
un’ebbrezza delirante, come se il suo corpo fiaccato, arso,
rovente, si empisse all’improvviso d’un ristoro paradisiaco,
e, dentro le sue vene lievi, non più sangue scorresse ma
una inconsumabile voluttà.
</p>

<p>
E la cingeva, e la toccava, e quel corpo stava per essere
finalmente la sua preda sul limitare della morte, nè più
sapeva chi ella fosse, nè per qual modo su l’orlo della
tragedia inevitabile egli potesse conoscere il principio di
una così grande felicità.
</p>

<p>
Anche gli pareva di rammentarsi un’altra notte lontana — quasi
dispersa nel vortice del passato — quando parimenti
si era trovato curvo su quella amata bocca, pallida,
ma non così ferma... — e la baciò.
</p>

<p>
La baciò a lungo, assetatamente, con ira, come si sugge
un delizioso veleno. E gli parve, sotto i suoi baci, ch’ella
si agitasse un poco; udì un sommesso lamento, che gli
parve un lamento d’amore. Traverso il velo di quell’ebbrezza,
la memoria del mondo non gli sembrava più che
un oceano infinito, la vita stessa una vacuità immensa,
colma di piacere. La baciava su la bocca e su la fronte,
sui capelli e su gli occhi; e su la bocca e su gli occhi
della sorella addormentata balbettava in delirio le sue parole
d’amore.
</p>

<p>
<span class="pagenum" id="Page_400">[400]</span>
</p>

<p>
— Fammi con le braccia intorno al collo un nodo forte...
più forte...
</p>

<p>
Ella aperse gli occhi, e lo guardò. Forse non lo vide,
ma lo guardò. E quegli occhi rimasero sbarrati, fermi, tra
le palpebre violette, sotto l’arco dei grandi sopraccigli, a
fissarlo inesorabilmente.
</p>

<p>
Percosso dal terrore, mentre giungeva per l’ultima volta
su l’orlo del peccato, la volontà gli ricadde nell’anima,
tutta d’un colpo, infranta. E subitamente, nella faccia
della sorella svenuta come nello specchio d’un’acqua
senza fondo egli rivide salir la faccia del loro padre taciturno,
la pallida faccia senile, emaciata sino al teschio,
l’incancellabile sembianza del generatore che separava i
suoi figli.
</p>

<p>
Livido, indietreggiò nel buio. La catena delle due braccia
inerti si disfece, ricadde come spezzata, mentre, dal divano
dov’ella era stesa, il fantasma del padre si alzava
più preciso contro di lui, divincolando a fatica da quel
sonno le sue membra cariche di squallore.
</p>

<p>
E rivide, come l’ultima volta nella casa dell’umile occhialaio,
questo bianco suo padre levarsi con una specie
di maestà, per minacciare il figlio primogenito che aveva
osato peccare contro la legge sacra delle famiglie e spingere
l’occhio lascivo sotto la coltre della sorella addormentata.
</p>

<p>
Ed ora non più lei vedeva; ma soltanto vedeva lo scarno
fantasma, vero di una tragica umanità, sorgere contro il
figlio maledetto, contro il violatore della bellezza ingaudibile,
per respingerlo indietro da lei, fuori dalla casa,
fuori dagli uomini, fuori dalla vita...
</p>

<p>
L’incubo sopraffaceva la coscienza dell’uomo dannato,
la follìa latente scoppiava nel suo cervello tragico, dandogli
quella specie di briaco terrore che invade la bestia
accerchiata da un pericolo senza scampo. La pazzìa liberatrice
finalmente soverchiava questo mediocre uomo, che
aveva osato racchiudere nella pavida sua temerità l’amore
maraviglioso d’un dio.
</p>

<p>
E in fuga, davanti ai fantasmi del suo delirio, si cacciò
per la notte d’estate, briaca e folle come una baccante,
<span class="pagenum" id="Page_401">[401]</span>
che saliva per i culmini del cielo, tra un’apoteosi di
stelle...
</p>

<p class="dots">················</p>

<p>
Lontano qualche miglio di lì, sotto i fuochi già rossi
dell’aurora d’Agosto, un gruppo di terrazzani mattinieri
scendeva cantando per il declivio della collina, ciascuno
recando su l’ómero la gran falce lunata, che il sole nascente
incendiava di tremanti arcobaleni.
</p>

<p>
Andavano a mietitura; la terra pingue di frumenti faceva
risplendere di mattutina ilarità l’anima di quegli
adusti mietitori.
</p>

<p>
A perdita d’occhio, violastri e biondi come un mare
sovra il quale indugino gli ultimi vapori della notte, i campi
non mietuti si stendevan nella immensa pianura, ed ogni
cosa pareva oscillasse in una dorata inquietudine solare,
prima che, nell’irrompere del giorno, tutto bruciasse d’aurora
e di fiamma sotto la furia dell’estate.
</p>

<p>
Ed ecco, nella incendiata serenità, il sole sbocciò dall’oriente,
come da un paonazzo cratere del fuoco sotterraneo,
e gli uomini che andavano per falciare, d’improvviso,
lo salutarono col loro canto.
</p>

<p>
Poichè infatti l’avevano lavorata insieme, quella terra
onusta di raccolti, gli uomini e il sole.
</p>

<p>
Giunsero al piano, s’incamminarono tra le messi brillanti
come un’esca, ricurve sotto il peso delle pannocchie d’oro,
che fra i papaveri di campo sgranavano dal cartoccio rotto
un enorme riso giallo.
</p>

<p>
Poichè il sentiero fra le due prode facevasi angusto, e
di qua, di là, fra gli alti campi si perdeva, gli uomini con
le lor falci si misero in fila. E cantavano sempre, nell’aurora
vittoriosa, l’inno colonico al sole onnipossente, alla
terra libera, fecondata, che dona i raccolti gloriosi, al vómero
tenace che spezza la gleba irta di radici, alla falce
nitida che stride contro i fusti legnosi, e va, e va, traverso
la pazza estate, faticosa ed instancabile...
</p>

<p>
Ma, giunti verso il termine del sentiero, colui che andava
in capo della fila si fermò di colpo.
</p>

<p>
— Gesummaria!... — gridò verso i compagni; e con la
faccia tutta bianca, rimase incerto se avanzare.
</p>

<p>
<span class="pagenum" id="Page_402">[402]</span>
</p>

<p>
— Che c’è? — domandarono quelli che stavano ancora
dietro la svolta. E si addossarono a lui, sollevando le brillanti
falci, spezzando nella ressa improvvisa qualche fusto
di grano. Ma quel che videro li fece inorridire.
</p>

<p>
Lì su la proda, lungo il sentiero nel campo, un uomo
giaceva, immobile, contorto, a metà prono, a metà sopra
un fianco, la faccia bruttata nella terra tutta molle di
sangue. Un grosso can da pagliaio, laido e col pelo irsuto,
forse un can sperso, di quelli che van la notte uggiolando
fra campagna e campagna, lasciava pendere dalla fauce
intrisa la lingua bramosa, e accovacciato su le quattro
zampe leccava con una specie d’ingorda sete la pozza di
sangue rappresa nel terriccio, sotto la tempia ferita.
</p>

<p>
— Un morto... — bisbigliò quello che stava davanti al
gruppo. E raccolta una pietra, la scagliò contro il can
errático, dalle orecchie mozze, dagli occhi notturni ed
iniettati come quelli d’una jena.
</p>

<p>
L’animale, colpito nel fianco, digrignò senz’abbaiare i
denti rossastri, e zoppo sotto il peso del suo ventre gonfio
si mise a correre lungo la proda. Quando fu lontano guaì.
</p>

<p>
— Coraggio, — disse il mietitore; — forse non è morto
ancora.
</p>

<p>
Però, da solo, non gli bastava il cuore per avvicinarsi.
</p>

<p>
— Fatevi prima il segno della croce, — suggerì cristianamente
il più vecchio de’ mietitori. E con la dura mano,
sacra di antico travaglio, si toccò la sua fronte rugosa.
</p>

<p>
Gli uomini, sotto il lampo delle lor falci, si fecero il
segno della croce. Poi, con paura, gomito a gomito, si
avvicinarono.
</p>

<p>
Veduta più da presso, la faccia orrenda li raggelò. Si
curvarono. Stretta nel pugno convulso, la sottile arma
luccicava, — il piccolo meccanismo d’acciaio, gelido, infallibile
che aveva data la morte. Intorno alla tempia
bruciacchiata era un grumo di sangue nero; degli occhi,
uno era chiuso e pesto, l’altro sbarrato, vitreo, scoppiante
quasi dall’órbita, come l’occhio d’un uomo che fosse
morto in delirio.
</p>

<p>
Gli sollevarono l’altro braccio, che ricadde come piombo;
gli tastaron la fronte fredda, le gambe stecchite, il cuore
fermo.
</p>

<p>
<span class="pagenum" id="Page_403">[403]</span>
</p>

<p>
— Amen... — mormorò il più vecchio dei mietitori. — Che
Gesù Cristo, nostro Signore, raccolga nella sua pace
l’anima di questo cristiano.
</p>

<p>
E recitando a bassa voce la preghiera dei morti, santificarono
la proda empia su cui giaceva un cadavere
insepolto.
</p>

<p>
Poi uno dei falciatori sciorinò il suo fazzoletto di percallo
e con pietà lo distese come un sudario su quegli
occhi spenti.
</p>

<p>
— Non è di queste parti, — osservò un altro, che aveva,
lì nel campo, raccolto un fiore.
</p>

<p>
— Neanche delle nostre ville; certo veniva dalla città.
</p>

<p>
— È sempre la città che li ammazza...
</p>

<p>
— Dal modo com’è vestito sembra uno di quelli che
pretendono di saper godere la vita...
</p>

<p>
— Così giovine!
</p>

<p>
— Sì, una trentina d’anni.
</p>

<p>
— Forse anche di più.
</p>

<p>
— Trasportiamolo.
</p>

<p>
— No, — rispose il più vecchio dei mietitori. — Bisogna
prima che lo veda il Sindaco.
</p>

<p>
E in silenzio, con le fronti curve, tra il sole che nasceva
sul mondo rifecero il cammino.
</p>

<p class="end pad2">
<span class="smcap">Richmond Hill</span> — <i>Agosto 1908</i>.
</p>

<p class="end">
<span class="smcap">Aix-les-Bains</span> — <i>Settembre 1909</i>.
</p>

<p class="pad2 center large">
<span class="smcap">Fine</span>
</p>

<hr class="silver">

<div class="opere">
<p class="title">
<i>DELLO STESSO AUTORE:</i>
</p>


<p class="pad2">
L’amore che torna — 1908<br>
<span class="small">Ultima edizione: dal 101.º al 150.º migliaio. <i>Romanzo</i></span>
</p>
 
<p>
Colei che non si deve amare — 1910<br>
<span class="small">Ultima ediz.: dal 131.º al 180.º migliaio. <i>Romanzo</i></span>
</p>
 
<p>
La vita comincia domani — 1912<br>
<span class="small">Ultima ediz. dal 106.º al 155.º migliaio. <i>Romanzo</i></span>
</p>
 
<p>
Il Cavaliere dello Spirito Santo — 1914<br>
<span class="small">dal 41.º al 70.º migliaio. <i>Storia di una giornata</i></span>
</p>
 
<p>
La donna che inventò l’amore — 1915<br>
<span class="small">Ultima ediz.: dal 96.º al 145.º migliaio. <i>Romanzo</i></span>
</p>
 
<p>
Mimi Bluette, fiore del mio giardino — 1915<br>
<span class="small">Ultima ediz.: dal 111.º al 160.º migliaio. <i>Romanzo</i></span>
</p>
 
<p>
Il libro del mio sogno errante — 1919<br>
<span class="small">Ultima ediz.: dal 51.º al 100.º migliaio.</span>
</p>
 
<p>
Sciogli la treccia, Maria Maddalena — 1920<br>
<span class="small">Terza ediz.: dal 101.º al 150.º migliaio. <i>Romanzo</i></span>
</p>

 


<p class="center pad2">
<i>Le altre opere sono esaurite o fuori commercio e l’A. ne
vieta la ristampa.</i>
</p>

<p class="indr">
<span class="smcap">Nota degli Editori.</span>
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='it' xml:lang='it'>COLEI CHE NON SI DEVE AMARE</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin-top:1em; font-size:1.1em; text-align:center'>START: FULL LICENSE</div>
<div style='text-align:center;font-size:0.9em'>THE FULL PROJECT GUTENBERG LICENSE</div>
<div style='text-align:center;font-size:0.9em'>PLEASE READ THIS BEFORE YOU DISTRIBUTE OR USE THIS WORK</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
